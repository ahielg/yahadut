# שמירת הלשון - חלק ראשון

@ הַקְדָּמָה 

[[כְּתִיב]] {משלי כ''א, כ''ג}: ''שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ''. וּלְהָבִין הָעִנְיָן מַה שֶּׁפֵּרֵט הַכָּתוּב שְׁמִירַת הַפֶּה וְהַלָּשׁוֹן לִמְנִיעַת צָרָה מֵהַנֶּפֶשׁ, יוֹתֵר מִכָּל הָעִנְיָנִים, אֲשֶׁר צָרִיךְ הָאָדָם הַשָּׁלֵם לִשְׁמֹר בִּימֵי חַיָּיו, עַיֵּן בִּמְפָרְשֵׁי הַפְּשָׁט. וְגַם אֲנִי אֶעֱנֶה אֶת חֶלְקִי אֲשֶׁר חַנַּנִי ה', וּבָזֶה נָבִין גַּם כֵּן מַה שֶּׁכָּתוּב {תהילים ל''ד י''ג}: ''מִי הָאִישׁ הֶחָפֵץ חַיִּים אֹהֵב יָמִים לִרְאוֹת טוֹב, נְצֹר לְשׁוֹנְךָ מֵרָע'' וְגוֹ'. 

[[מַה]] שֶּׁפֵּרֵט לָנוּ הַכָּתוּב דַּוְקָא עִנְיָן זֶה, נִרְאֶה, כִּי יָדוּעַ הוּא דְּכָל אָדָם יֵשׁ לוֹ רְמַ''ח אֵיבָרִים וּשְׁסָ''ה גִּידִים רוּחָנִיִּים, וַעֲלֵיהֶם מְלֻבָּשִׁים הָרְמַ''ח אֵיבָרִים וּשְׁסָ''ה גִּידִים גַּשְׁמִיִּים, כְּמוֹ שֶׁנֶּאֱמַר {איוב י' י''א}: ''עוֹר וּבָשָׂר תַּלְבִּישֵׁנִי וּבַעֲצָמוֹת וְגִידִים תְּשׂכְכֵנִי'', הֲרֵי שֶׁהִזְכִּיר הַכָּתוּב עוֹר וּבָשָׂר וְגִידִים וַעֲצָמוֹת וְלֹא קְרָאוֹ, רַק בְּשֵׁם לְבוּשׁ וּסְכָךְ כְּמוֹ שֶׁנֶּאֱמַר: ''תַּלְבִּישֵׁנִי'' ''תְּשׂכְכֵנִי'', וְאֶת מִי הִלְבִּישׁ, אִם לֹא לַנֶּפֶשׁ אֲשֶׁר בְּקִרְבּוֹ, שֶׁהִיא הִיא עֶצֶם הָאָדָם, וְעַל כָּל אֵיבָר וְאֵיבָר שֶׁל הַנֶּפֶשׁ מְלֻבָּשׁ מִלְּמַעְלָה אֵיבָר הַגּוּף הַמְכֻנֶּה כְּנֶגֶד אֵיבָר הַהוּא, כְּמוֹ הַבֶּגֶד עַל הַגּוּף. וּכְנֶגֶד זֶה נָתַן לָנוּ הַקָּדוֹשׁ בָּרוּךְ הוּא רְמַ''ח מִצְוֹת עֲשֵׂה וּשְׁסָ''ה לֹא תַעֲשֶׂה, וְהֵם מְחֻלָּקִים גַּם כֵּן עַל הָאֵיבָרִים, דְּיֵשׁ מִצְוָה שֶׁתְּלוּיָה בַּיָּד וְיֵשׁ מִצְוָה שֶׁתְּלוּיָה בָּרֶגֶל וְכֵן שְׁאָר כָּל אֵיבָרִים כְּמוֹ שֶׁנֶּאֱמַר בְּ''סֵפֶר חֲרֵדִים''. וּכְשֶׁאָדָם מְקַיֵּם בָּעוֹלָם הַזֶּה אֵיזֶה מִצְוָה בְּאֵיזֶה אֵיבָר, שׁוֹרֶה לֶעָתִיד לָבוֹא אוֹר ה' עַל אוֹתוֹ אֵיבָר, וְאוֹתוֹ אוֹר הוּא הַמְחַיֶּה אֶת הָאֵיבָר הַהוּא, וְכֵן כָּל מִצְוָה וּמִצְוָה. נִמְצָא דִּכְשֶׁהָאָדָם מְקַיֵּם הָרְמַ''ח עֲשִׂין, אָז הוּא הָאָדָם הַשָּׁלֵם הַמְקֻדָּשׁ לַה' בְּכָל אֵיבָרָיו, וְזֶהוּ מַה שֶּׁנֶּאֱמַר בְּפָרָשַׁת צִיצִית {במדבר ט''ו מ'}: ''וַעֲשִׂיתֶם אֶת כָּל מִצְוֹתָי וִהְיִיתֶם קְדֹשִיִם לֵאלֹהֵיכֶם'', אֲבָל אִם, חַס וְשָׁלוֹם, תֶּחְסַר לוֹ מִצְוָה אַחַת מִרְמַ''ח עֲשִׂין, שֶׁהִשְׁלִיכָהּ אַחַר גֵּווֹ, וְלֹא עָשָׂה תְּשׁוּבָה עַל זֶה, יֶחְסַר לוֹ לֶעָתִיד לָבוֹא בְּנַפְשׁוֹ הָאֵיבָר הַמְכֻנֶּה נֶגֶד הַמִּצְוָה הַהִיא. וְזֶהוּ מַה שֶּׁאָמְרוּ בִּבְרָכוֹת {כ''ו.} {קֹּהֶלֶת א' ט''ו}: ''מְעֻוָּת לֹא יוּכַל לִתְקֹן'', זֶה שֶׁבִּטֵּל קְרִיאַת שְׁמַע שֶׁל עַרְבִית אוֹ קְרִיאַת שְׁמַע שֶׁל שַׁחֲרִית, אוֹ תְּפִלָּה שֶׁל עַרְבִית אוֹ תְּפִלָּה שֶׁל שַׁחֲרִית. וּכְשֶׁהָאָדָם זָהִיר מִלַּעֲבֹר עַל הַלָּאוִין שֶׁבַּתּוֹרָה, הוּא מַמְשִׁיךְ אוֹר הַקְּדֻשָּׁה עַל גִּידֵי נַפְשׁוֹ, וּכְשֶׁלֹּא יִזָּהֵר יִהְיוּ, חַס וְשָׁלוֹם, מְקֻּלְקָלִין, כְּמוֹ שֶׁמְּבֹאָר בְּאֹרֶךְ בְּסֵפֶר ''שַׁעֲרֵי קְּדֻשָּׁה'' פֶּרֶק א', עַיֵּן שָׁם. 

[[וּמִזֶּה]] יוּכַל לְהִתְבּוֹנֵן כָּל אָדָם, אֵיךְ שֶׁצָּרִיךְ לִהְיוֹת זָהִיר בְּכָל הַתַּרְיָ''ג מִצְוֹת בְּכָל כֹּחוֹ בִּימֵי חַיָּיו, כִּי הֵם הֵם הַמַּמְשִׁיכִין חַיּוּתוֹ לָנֶצַח בְּאֵיבְרֵי וְגִידֵי נַפְשׁוֹ. [וְזֶהוּ שֶׁכָּתוּב בְּפָרָשַׁת אַחֲרֵי {ויקרא י''ח ה'}: ''וּשְׁמַרְתֶּם אֶת חֻקֹּתַי וְאֶת מִשְׁפָּטַי אֲשֶׁר יַעֲשֶׂה אוֹתָם הָאָדָם וָחַי בָּהֶם'' וְגוֹ', וְלֹא כְּתִיב וָחַי עֲבוּרָם, לְהוֹרוֹת לָנוּ שֶׁאוֹר הַמִּצְוָה גּוּפָא הִיא חַיּוּתוֹ לֶעָתִיד לָבוֹא.] כְּמוֹ שֶׁכָּל אֶחָד רוֹצֶה לִהְיוֹת שָׁלֵם בְּכָל אֵיבָרָיו בָּעוֹלָם הַזֶּה, שֶׁלֹּא יִהְיֶה בַּעַל מוּם אַף בְּאֵיבָר קָטָן שֶׁבַּקְּטַנִּים. 

[[וּבִפְרָט]] בְּעִנְיַן שְׁמִירַת הַלָּשׁוֹן, דְּאִם יַתִּיר, חַס וְשָׁלוֹם, לְנַפְשׁוֹ לִהְיוֹת מִכַּת מְסַפְּרֵי לָשׁוֹן הָרָע בָּעוֹלָם הַזֶּה, וּמִמֵּילָא בְּוַדַּאי לֹא יִמְנַע אָזְנָיו גַּם כֵּן מִלִּשְׁמֹעַ תָּמִיד לָשׁוֹן הָרָע וּרְכִילוּת וּלְקַבְּלָם, וְגַם כְּדֵי שֶׁיִּהְיֶה לוֹ אַחַר כָּךְ מַה לְּסַפֵּר, דְּזוֹ הִיא מִדַּת הוֹלֵךְ רָכִיל לֵילֵךְ וְלִשְׁמֹעַ בְּמָקוֹם אֶחָד כְּדֵי לִמְכֹּר הַסְּחוֹרָה הַזּוֹ בְּמָקוֹם אַחֵר כְּמוֹ הָרוֹכֵל בִּסְחוֹרָתוֹ, [כְּמוֹ דְּאִיתָא בְּתוֹרַת כֹּהֲנִים וּבְפֵרוּשׁ רַשִּׁ''י בַּחֻמָּשׁ], וְאִם כֵּן יְקַלְקֵל בְּחַיָּיו אֶת חוּשׁ הַדִּבּוּר וְחוּשׁ הַשְּׁמִיעָה, וּבְוַדַּאי יֵעָנֵשׁ כְּנֶגְדָּם לֶעָתִיד לָבוֹא בְּנַפְשׁוֹ בְּאֵלֶּה שְׁנֵי הַחוּשִׁים גּוּפַיְיהוּ שֶׁהֵם הַדִּבּוּר וְהַשְּׁמִיעָה *. כִּי בְּאִסּוּר סִפּוּר לָשׁוֹן הָרָע וּרְכִילוּת שֶׁסִּפֵּר בְּפִיו עָבַר עַל {ויקרא י''ט ט''ז} ''לֹא תֵלֵךְ רָכִיל בְּעַמֶּךָ", שֶׁתָּלוּי עִקָּרוֹ בַּפֶּה, וְעַל שְׁמִיעַת לָשׁוֹן הָרָע וְקַבָּלָתוֹ פָּגַע בְּהַלָּאו דְּ''לֹא תִשָּׂא שֵׁמַע שָׁוְא'' [כְּמוֹ דְּאִיתָא בְּ''סֵפֶר חֲרֵדִים'' בַּלָּאוִין הַתְּלוּיִין בָּאָזְנַיִם עַיֵּן שָׁם, וּכְמוֹ שֶׁהֶעְתַּקְתִּי דְּבָרָיו בֶּחָפֵץ חַיִּים כְּלָל י' בִבְאֵר מַיִם חַיִּים עַיֵּן שָׁם] וְיָדוּעַ שֶׁהֵם הַחוּשִׁים הָרָאשִׁיִּים שֶׁבָּהֶם תָּלוּי צוּרַת הָאָדָם וּשְׁלֵמוּתוֹ אֲפִלּוּ בָּעוֹלָם הַזֶּה, (וּכְמוֹ שֶׁיָּדוּעַ גַּם כֵּן מַאֲמָרָם, דְּחֵרֵשׁ, שֶׁאֵינוֹ שׁוֹמֵעַ וְאֵינוֹ מְדַבֵּר, הוּא כְּמוֹ שׁוֹטֶה וְקָטָן לְכָל עִנְיָן, וּבְבָבָא קָמָא {דף פ''ה:}: חֵרְשׁוֹ נוֹתֵן לוֹ דְּמֵי כֻּלּוֹ, כִּי מֵעַתָּה אֵינוֹ שָׁוֶה כְּלוּם) וְכָל שֶׁכֵּן בָּעוֹלָם הַבָּא. וְאַף אִם נֹאמַר דְּלֹא יֶחְסַר לוֹ לְגַמְרֵי אֵלּוּ הַחוּשִׁים, כִּי הֲלֹא עָסַק בָּהֶם בִּימֵי חַיָּיו גַּם בְּדִבְרֵי תּוֹרָה וּקְדֻשָּׁה, עַל כָּל פָּנִים מְקֻלְקָלִין בְּוַדַּאי יִהְיוּ, שֶׁקִּלְקְלָן בְּעוֹדוֹ בַּחַיִּים וְלֹא עָשָׂה תְּשׁוּבָה. וְזֶה יָדוּעַ לְכָל מֵבִין, דְּאַף בָּעוֹלָם הַזֶּה, אִם יְקֻלְקַל, חַס וְשָׁלוֹם, כֹּחַ הַדִבּוּר וְהַשְׁמִיעָה לְאָדָם, אַף שֶׁהוּא יָכוֹל עֲדַיִן לְדַבֵּר וְלִשְׁמֹעַ אַךְ בְּקֹשִי גָּדוֹל, זֶה יָצֵר לוֹ לָאָדָם בִּימֵי חַיָּיו, וִיבֻזֶּה הַרְבֵּה יוֹתֵר עַל יְדֵי זֶה, מֵאֲשֶׁר יִהְיֶה לוֹ קִלְקוּל בִּשְׁאָר אֵיבָרָיו, כִּי הֵם הַחוּשִׁים הָרָאשִׁיִּים אֲשֶׁר בָּאָדָם, וְגַם לֹא יוּכַל לְהַעֲלִים אֶת חֶסְרוֹנָן, וְעַל אַחַת כַּמָּה וְכַמָּה בָּעוֹלָם הָעֶלְיוֹן, כַּמָּה יִצַּר לוֹ לְנַפְשׁוֹ בְּגַן עֵדֶן עַל יְדֵי זֶה לְעֵינֵי כֹּל, אַף אִם לֹא הָיוּ עוֹשִׂים לְבַעַל לָשׁוֹן הָרָע שׁוּם עֹנֶשׁ כְּלָל, רַק שֶׁיִּהְיוּ מְקֻלְקָלִין כֹּחַ הַדִּבּוּר וְהַשְּׁמִיעָה שֶׁלּוֹ, כַּמָּה בֹּשֶת יַגִּיעַ לוֹ עַל יְדֵי זֶה, כִּי שָׁם יָדוּעַ וְנִכָּר לַכֹּל, כִּי פְּגִימַת הַדִּבּוּר וְהַשְּׁמִיעָה שֶׁלּוֹ הוּא עֲבוּר שֶׁהָיָה בַּעַל לָשׁוֹן הָרָע וּמַחֲלֹקֶת בָּעוֹלָם הַזֶּה. 

AA* וְזֶה לְשׁוֹן הַגְּרָ''א עַל פָּסוּק: ''בָּז לְדָבָר יֶחָבֶל לוֹ וִירֵא מִצְוָה הוּא יְשֻׁלָּם'' {משלי י''ג י''ג}, וְזֶה לְשׁוֹנוֹ: כִּי יֵשׁ רְמַ''ח אֵיבָרִים בָּאָדָם, וּכְנֶגְדָּן רְמַ''ח מִצְוֹת עֲשֵׂה, וְכֵן כָּל דָּבָר יֵשׁ לוֹ כֹּחַ חִיּוּנִי מִן הַמִּצְוֹת, וְלָכֵן הַבָּז לְשׁוּם דְּבַר מִצְוָה, הוּא מְחַבֵּל אֶת עַצְמוֹ, כִּי הוּא נַעֲשֶׂה חָסֵר מִכֹּחַ הַחִיּוּנִי מֵאוֹתוֹ דָּבָר. אֲבָל הַיָּרֵא מִלַּעֲזֹב שׁוּם מִצְוָה וְרוֹאֶה לְקַיֵּם כָּל דָּבָר, יִהְיֶה שָׁלֵם בְּכָל אֵיבָרָיו, עַד כָּאן לְשׁוֹנוֹ. וְנוּכַל לוֹמַר גַּם כֵּן דְּזֶהוּ כַּוָּנַת הַכָּתוּב בְּהַאֲזִינוּ {דְּבָרִים ל''ב ה'}: ''שִׁחֵת לוֹ לֹא בָּנָיו מוּמָם'', פֵּרוּשׁ: שִׁחֵת לוֹ לֹא, דְּהַיְנוּ בְּהָעֲוֹנוֹת שֶׁעוֹשִׂין - אֵין מַשְׁחִיתִין, רַק לְעַצְמָן וְלֹא לוֹ, חַס וְשָׁלוֹם, כְּמוֹ דִּכְתִיב {איוב ל''ח ו'}: ''אִם חָטָאתָ מַה תִּפְעָל בּוֹ'', וּכְמוֹ שֶׁפֵּרֵשׁ רַשִּׁ''י שָׁם. ''בָּנָיו מוּמָם'' עַיֵּן פֵּרוּשׁ רַשִּׁ''י דְּפֵרֵשׁ, דְּמוּמָם שֶׁל בָּנָיו הוּא וְכוּ', עַיֵּן שָׁם. וְהַכַּוָּנָה בָּזֶה כִּפְשׁוּטוֹ, דְּנַעֲשִׂין עַל יְדֵי הָעֲוֹנוֹת בַּעֲלֵי מוּמִין לְבַסּוֹף, דְהַיְנוּ, אִם נַעֲשֶׂה בְּעֵינָיו הֶפְקֵר אֵיזוֹ מִצְוָה, חַס וְשָׁלוֹם, נַעֲשֶׂה בְּאוֹתוֹ אֵיבָר הַמְכֻנֶּה נֶגֶד הַמִּצְוָה הַהִיא בַּעַל מוּם לְבַסּוֹף, כְּמוֹ שֶׁכָּתַבְנוּ בְּשֵׁם הַגְּרָ''א: BB

[[וְזֶה]] יָדוּעַ שֶׁהַמַּרְגִּיל עַצְמוֹ בְּעָוֹן זֶה בִּתְמִידוּת, חַס וְשָׁלוֹם, קָּשֶׁה לְהַמְצִיא לוֹ שׁוּם תְּרוּפָה כְּמוֹ שֶׁאָמְרוּ חֲזַ''ל, שֶׁלֶּעָתִיד לָבוֹא הַכֹּל מִתְרַפְּאִין חוּץ מִבַּעַל לָשׁוֹן הָרָע, אִם כֵּן יַגִּיעַ לוֹ לְנַפְשׁוֹ בֹּשֶת גָּדוֹל לָנֶצַח עַל יְדֵי זֶה, וְעַיֵּן לְקַמָּן פֶּרֶק ה' מַה שֶּׁהֶעְתַּקְנוּ מֵהַמִּדְרָשׁ: אָמַר ר' שִׁמְעוֹן וּמַה מִּרְיָם וְכוּ' אוֹתָם הָרְשָׁעִים שֶׁמְּכַוְּנִים לוֹמַר לָשׁוֹן הָרָע עַל חַבְרֵיהֶן לַחְתֹּךְ אֶת חַיֵּיהֶם, עַל אַחַת כַּמָּה וְכַמָּה שֶׁיַּחְתֹּךְ הַקָּדוֹשׁ בָּרוּךְ הוּא אֶת לְשׁוֹנָם, שֶׁנֶּאֱמַר {תהילים י''ב ד'}: ''יַכְרֵת ה' כָּל שִׂפְתֵי חֲלָקוֹת''. 

[[וְזֶה]] מְיֻחָס לְהִקָּרֵא צָרַת הַנֶּפֶשׁ יוֹתֵר מִן הַכֹּל, כִּי בָּזֶה מְקֻלְקָל שְׁלֵמוּתָהּ שֶׁנִּקְּרֵאת נֶפֶשׁ הָאָדָם מִצַּד כֹּחַ הַדִּבּוּר שֶׁבָּהּ, כְּפֵרוּשׁ רַשִּׁ''י בְּפָרָשַׁת בְּרֵאשִׁית. וְזֶהוּ שֶׁכָּתוּב {משלי כ''א כ''ג}: ''שֹׁמֵר פִּיו וּלְשׁוֹנוֹ'' פֵּרוּשׁ: בָּעוֹלָם הַזֶּה, ''שֹׁמֵר מִצָּרוֹת נַפְשׁוֹ''. וְזֶהוּ גַּם כֵּן כַּוָּנַת דָּוִד הַמֶּלֶךְ עָלָיו הַשָּׁלוֹם, מַה שֶּׁיִּחֵד זֶה הַפְּרָט, כִּי זֶהוּ תּוֹעֶלֶת גָּדוֹל לְחַיֵּי הַנֶּצַח (וְעַיֵּן עוֹד מַה שֶּׁנִּכְתֹּב אִם יִרְצֶה ה' בִּפְנִים הַסֵּפֶר בְּד' וְה' פְּרָקִים הָרִאשׁוֹנִים). 

[[וּבֶאֱמֶת]] כָּל אֶחָד וְאֶחָד מִיִּשְׂרָאֵל רוֹצֶה לִשְׁמֹר אֶת הַתּוֹרָה בִּשְׁלֵמוּת וְשֶׁלֹּא לִגְרֹעַ מִמֶּנָּה כְּלָל כְּמוֹ שֶׁכָּתוּב {ישעיה ס' כ''א}: ''וְעַמֵּךְ כֻּלָּם צַדִּיקִים'', אַךְ הַסִּבּוֹת הַמַּגִּיעוֹת לְכַמָּה אֲנָשִׁים לְהִתְרַפּוֹת מִמִּדָּה הַקְּדוֹשָׁה שֵׁל שְׁמִירַת הַלָּשׁוֹן רַבּוֹת הֵנָה, וּנְבָאֲרֵם אִם יִרְצֶה ה' לְקַּמָּן בִּפְנִים בְּהַרְחָבָה. אַךְ הַסִּבּוֹת הָרָאשִׁיּוֹת הֵן שְׁלֹשָה. 

<b>א.</b> סִבַּת חֶסְרוֹן יְדִיעָה, שֶׁאֵינוֹ יוֹדֵעַ אֵיזֶה מֵהַדִּבּוּרִים יִפֹּל תַּחַת סוּג לָשׁוֹן הָרָע, וְלָזֶה חִבַּרְנוּ שְׁנֵי הַחֲלָקִים הָרִאשׁוֹנִים שֶׁבְּסֵפֶר ''חָפֵץ חַיִּים''. 

<b>ב.</b> סִבַּת הִתְגַּבְּרוּת הַיֵּצֶר, שֶׁיֵּשׁ בָּעִנְיָן הַזֶּה, שֶׁבָּזֶה יִהְיֶה לוֹ כֹּחַ לְקַטְרֵג עָלֵינוּ וְלֹא תְּקֻבַּל תְּפִלָּתֵנוּ לְמַעְלָה, וּכְמוֹ שֶׁכָּתַבְנוּ בִּפְנִים בְּשֵׁם הַזֹּהַר הַקָדוֹשׁ. 

<b>ג.</b> שֶׁנֶּעְלָם מֵאִתָּנוּ הַתַּחְבּוּלוֹת, שֶׁיֵּשׁ בָּזֶה כְּדֵי לְהִמָּלֵט מִיַּד הַיֵּצֶר, כְּמוֹ שֶׁכָּתוּב {משלי כ''ד ו'}: ''כִּי בְתַחְבֻּלוֹת תַּעֲשֶׂה לְּךָ מִלְחָמָה''. 

[[בִּגְלַל]] כֵּן חִבַּרְנוּ בְּעֶזְרַת ה' יִתְבָּרַךְ הַחֵלֶק הַשְׁלִישִׁי הַזֶּה, וְהוּא מְאֻסָּף מִכַּמָּה אַגָּדוֹת חֲזַ''ל מִשַּׁ''ס וּמִדְרָשִׁים וְזֹהַר הַקָּדוֹשׁ, הַמְדַבְּרִים מִגֹּדֶל הָעֹנֶשׁ שֶׁיַּגִּיעַ בָּזֶה וּבַבָּא עֲבוּר הֶעָוֹן הַמַּר הַזֶּה ה' יִשְׁמְרֵנוּ. וְגַם מִגֹּדֶל הַשָּׂכָר בָּזֶה וּבַבָּא לְשׁוֹמֵר פִּיו וּלְשׁוֹנוֹ. וְעַל זֶה קָרָאנוּ שֵׁם שַׁעַר א' שֶׁבַּחֵלֶק הַזֶּה: שַׁעַר הַזְּכִירָה, עַל שֵׁם הַכָּתוּב {דברים כ''ד ט'}: ''זָכוֹר אֵת אֲשֶׁר עָשָׂה'' וְגוֹ', וְגַם יִזָּכְרוּ בּוֹ מַאַמְרֵי חֲזַ''ל הַמְעוֹרְרִים וְהַמַּזְכִּירִים לָזֶה. 

[[גַּם]] עָמַלְנוּ וְלִקַּטְנוּ בְּעֶזְרַת ה' יִתְבָּרַךְ מִדִבְרֵי חֲזַ''ל כַּמָּה תַּחְבּוּלוֹת וְעֵצוֹת, אֵיךְ לְהִנָּצֵל מִפִּי הַיֵּצֶר מֵעָוֹן זֶה שֶׁל חֵטְא הַלָּשׁוֹן. אוּלַי עַל יְדֵי זֶה יִרְאֶה כָּל אֶחָד לְהִתְחַכֵּם בָּזֶה וּלְהִתְגַּבֵּר עַל יִצְרוֹ וּלְהָסִיר מֵעָלָיו אֶת כָּל הַסִּבּוֹת הַמַּפְרִיעוֹת אוֹתוֹ מִמִּדָּה הַקְּדוֹשָׁה שֶׁל שְׁמִירַת הַלָּשׁוֹן, וְעַל זֶה קָרָאנוּ שַׁעַר ב' שֶׁבַּחֵלֶק הַזֶּה: שַׁעַר הַתְּבוּנָה, עַל שֵׁם הַכָּתוּב {משלי א' ה'}: ''וְנָבוֹן תַּחְבֻּלוֹת יִקְנֶה''. גַּם בֵּאַרְתִּי בַּחֵלֶק הַזֶּה כַּמָּה וְכַמָּה מִדוֹת קְדוֹשׁוֹת אֲחֵרוֹת, אֲשֶׁר גַּם הֵמָּה נְחוּצוֹת מְאֹד לְהִתְנַהֵג בָּהֶן הָאִישׁ הֶחָפֵץ בַּחַיִּים, וְעַל יָדָם יוּקַל לוֹ לָבוֹא לְמִדַּת שְׁמִירַת הַלָּשׁוֹן. וְכָל זֶה בֵּאַרְנוּ בִּשְׁנֵי הַשְׁעָרִים הָרִאשׁוֹנִים שֶׁבְּחֵלֶק זֶה. 

[[עוֹד]] פָּתַחְנוּ בּוֹ שַׁעַר אֶחָד וְהוּא הַשַּׁעַר הַשְּׁלִישִׁי: שַׁעַר הַתּוֹרָה, הַכּוֹלֵל כָּל הַשְּׁעָרִים, כְּמַאֲמָרָם זַ''ל: דְּדָא חָסֵר מָה קָנֵי, וּדְדָא קָנֵי מָה חָסֵר, {כשזה חסר, מה קנה? וכשזה וכו'}. (וְגַם הוּא תּוֹעֶלֶת לְהָאִישׁ הֶחָפֵץ בַּחַיִּים כְּמַאֲמָרָם {ערכין ט''ו:}: מַה תַּקָּנָתוֹ שֶׁל בַּעַל לָשׁוֹן הָרָע? אִם תַּלְמִיד חָכָם הוּא, יַעֲסֹק בַּתּוֹרָה) וּבוֹ יְבֹאַר גֹּדֶל שְׂכַר הָאִישׁ הַמְקַדֵּשׁ אֶת דִּבּוּרוֹ בַּתּוֹרָה, וּשְׂכַר הַמַּחֲזִיק בָּנָיו לְתוֹרָה, וְעוֹד כַּמָּה וְכַמָּה עִנְיָנִים הַמִּסְתַּעֲפִים לָזֶה. וּמִפְּנֵי שֶׁיֵּשׁ בַּחֵלֶק הַזֶּה בְּעֶזְרַת ה' יִתְבָּרַךְ עִנְיָנִים רַבִּים הַנְּחוּצִים מְאֹד לָאִישׁ הַיִּשְׂרְאֵלִי לֵידַע אוֹתָם וּלְקַיְּמָם, חָבִיב עָלַי בְּיוֹתֵר, וְנָקַבְתִּי לוֹ שֵׁם בִּפְנֵי עַצְמוֹ, וּבְשֵׁם שְׁמִירַת הַלָּשׁוֹן יִקָּרֵא, עַל שֵׁם הַכָּתוּב {משלי כ''א כ''ג}: ''שֹׁמֵר פִּיו וּלְשׁוֹנוֹ'' וְגוֹ'. 

[[וְאַף]] עַל פִּי כֵן יֵדַע הַקּוֹרֵא הַנָּעִים, כִּי אֲפִלּוּ אִם יִמְצָא הַסֵּפֶר חֵן בְּעֵינָיו בְּעֶזְרַת ה' יִתְבָּרַךְ, לֹא יַחֲשֹׁב דְּדַי לוֹ בִּידִיעַת הַחֵלֶק הַשְּׁלִישִׁי הַזֶּה לְבַד, כִּי גַּם יְדִיעַת שְׁנֵי הַחֲלָקִים הָרִאשׁוֹנִים מֻכְרָחִים הֵמָּה לָאִישׁ הֶחָפֵץ בַּחַיִּים, וְכִדְאִיתָא בְּמִדְרַשׁ מִשְׁלֵי {משלי א' ב'}: ''לָדַעַת חָכְמָה וּמוּסָר'' וְגוֹ'. אִם יֵשׁ בְּיָדוֹ שֶׁל אָדָם חָכְמָה וְכוּ', וְאִם אֵין בְּיָדוֹ שֶׁל אָדָם חָכְמָה, אֵין יָכוֹל לִלְמֹד מוּסָר. וְהַכַּוָּנָה הוּא כִּפְשׁוּטוֹ, דְּאִם הוּא טָעָה בָּזֶה בְּעִקַּר הַדִּין, לֹא יוֹעִיל לוֹ שׁוּם מוּסָר, כְּגוֹן שֶׁחוֹשֵׁב בְּעִסְקוֹ עַל אֵיזֶה דָּבָר, שֶׁאֵינוֹ בִּכְלַל גֶּזֶל, מַה יּוֹעִיל לוֹ, אִם יִלְמֹד כָּל עִנְיְנֵי הַמּוּסָר, שֶׁיַּלְהִיב אֶת לִבּוֹ בְּגֹדֶל אִסּוּר הַגֶּזֶל, כֵּיוָן שֶׁסָּבוּר שֶׁזֶּה אֵינוֹ בִּכְלַל גֶּזֶל, וּכְהַאי גַּוְנָא בִּשְׁאָר עִנְיְנֵי הַתּוֹרָה. עַל כֵּן צָרִיךְ לִלְמֹד אֶת דִּינֵי הַתּוֹרָה, כְּדֵי שֶׁיֵּדַע הָאָסוּר וְהַמֻּתָּר, מִלְּבַד שֶׁיְּקַיֵּם בָּזֶה הַמִּצְוֹת עֲשֵׂה דְּ''אֶת ה' אֱלֹהֶיךָ תִּירָא''. וְהָכָא נַמֵּי בְּעִנְיָנֵנוּ, דְּמַה יּוֹעִיל לוֹ כָּל הַמּוּסָר שֶׁבָּעוֹלָם, הַמְדַבְּרִים בְּגֹדֶל אִסּוּר לָשׁוֹן הָרָע וּרְכִילוּת, אַחֲרֵי שֶׁהִתִּיר לְנַפְשׁוֹ לוֹמַר, שֶׁאֵין דָּבָר זֶה בִּכְלַל לָשׁוֹן הָרָע, אוֹ שֶׁעַל אִישׁ כָּזֶה לֹא צִוְּתָה הַתּוֹרָה בְּאִסּוּר לָשׁוֹן הָרָע? עַל כֵּן מֻכְרָח הָאָדָם לֵידַע, אֵיזֶה דָּבָר יִפֹּל תַּחַת סוּג לָשׁוֹן הָרָע עַל פִּי הַדִּין. וּבִכְדֵי שֶׁיּוּכַל לְהִתְגַּבֵּר עַל יִצְרוֹ וּלְקַיֵּם מַה שֶּׁלּוֹמֵד, יִרְאֶה לִלְמֹד אֶת הַמּוּסָר, וְהוּא גֹּדֶל הָעֹנֶשׁ וְהַשָּׂכָר שֶׁיֵּשׁ בְּעִנְיָן זֶה. 

[[וְגַם]] תּוֹעֶלֶת מִידִיעַת הַדִּינִים לְאִידָךְ גִּיסָא, כְּדֵי שֶׁלֹּא יָבוֹא לְהַחֲמִיר עַל עַצְמוֹ וְלֶאֱסֹר בְּמָקוֹם שֶׁמִּצְוָה לְגַנּוֹתוֹ, כְּדֵי שֶׁלֹּא יָבוֹא לְהַטְעוֹת אֶת הָרַבִּים בְּדֵעוֹתָיו הַכּוֹזְבוֹת (עיין בחפץ חיים בכלל ח' סעיף ה' בחלק א' ובבאר מים חיים שם), וְעוֹד תּוֹעֶלֶת עַיֵּן בְּהַקְדָּמַת הַסֵּפֶר חָפֵץ חַיִּים. 

[[עוֹד]] אָמַרְתִּי לְהַעְתִּיק פֹּה בַּהַקְדָּמָה מַה שֶּׁבֵּאַרְתִּי אֶת מַאֲמַר חֲזַ''ל בְּאָבוֹת דְּרַבִּי נָתָן פֶּרֶק כ''ז מִשְׁנָה ג', כְּדֵי שֶׁעַל יְדֵי זֶה יוּכַל כָּל אָדָם לְהָשִׁיב אֶת יִצְרוֹ מַה שֶּׁיִּטְעֹן עָלָיו בְּעִנְיָן זֶה, וְזֶה לְשׁוֹנוֹ: הוּא הָיָה אוֹמֵר: אַל תַּרְחִיק עַצְמְךָ מִמִּדָּה שֶׁאֵין לָהּ קִצְבָה, וּמִמְּלָאכָה שֶׁאֵין לָהּ גְּמִירָא וְכוּ' דִּינַר זָהָב וְכוּ', וְאָמַרְתִּי דְּכַוָּנַת הָאָבוֹת דְּר' נָתָן בְּשֵׁם מִדָּה, הַיְנוּ לְעִנְיָנֵנוּ, דְּיָדוּעַ הוּא שֶׁמְּפַתֶּה הַיֵּצֶר לְהָאָדָם לְהִתְרַחֵק מִמִּדַּת שְׁמִירַת הַלָּשׁוֹן וּמִלִּלְמֹד פְּרָטֵי הַדִּין הַזֶּה, וְאוֹמֵר לְךָ: מַה תּוֹעֶלֶת תַּגִּיעַ לְךָ, אִם תִּלְמַד וְתַעֲמִיק בְּזֶה הָעִנְיָן, הַאִם תּוּכַל לְהַגִּיעַ עַד קִצְבָתָהּ וְלִשְׁמֹר אֶת פִּיךָ בְּכָל יְמֵי חַיֶּיךָ? הַלְוַאי יֻמְשַׁךְ הַקִּיּוּם עַל יוֹם אוֹ יוֹמַיִם, וַאֲפִלּוּ בְּזֶה הַזְּמַן הַמֻּעָט, הַאִם תִּשְׁמֹר בְּכָל הָעִנְיָנִים שֶׁצָּרִיךְ לִשְׁמֹר? הֲלֹא אִישׁ מְדִינִי אַתָּה, וְיֵשׁ לְךָ עֲסָקִים רַבִּים עִם מֵאוֹת בְּנֵי אָדָם. שׁוּב לְךָ, שֶׁלֹּא תַּתְחִיל בְּזוֹ הַמִּדָּה כְּלָל, כִּי הִיא מִדָּה, שֶׁאֵין לָהּ קִצְבָה בִּזְמַן וּבְעִנְיָן, כִּי כּוֹלֶלֶת לְכָל חֶלְקֵי הָעִתִּים וְהַזְּמַנִּים, אֲשֶׁר יִתְקַיֵּם הָאָדָם בִּימֵי חֶלְדּוֹ, וְגַם כּוֹלֶלֶת לְכָל חֶלְקֵי הָעִנְיָנִים אֲשֶׁר בֵּין אָדָם לַחֲבֵרוֹ, וְלָזֶה בָּא הַתַּנָּא ר' יוֹחָנָן בֶּן דַּהֲבַאי וְהוֹרָה לָנוּ בִּדְבָרָיו הַקְּצָרִים, שֶׁבֶּאֱמֶת לֹא כֵן הַדָּבָר, שֶׁלֹּא יַרְחִיק אֶת עַצְמוֹ מִמִּדָּה שֶׁאֵין לָהּ קִצְבָה וְכוּ'. 

[[וּנְבָאֵר]] דְּבָרֵינוּ הֵיטֵב בְּעֶזְרַת ה' יִתְבָּרַךְ, <B>א.</B> לְעִנְיַן טַעֲנַת הַיֵּצֶר שֶׁלֹּא יֻמְשַׁךְ הַדָּבָר יוֹתֵר מִיּוֹם אוֹ יוֹמַיִם. יָשִׁיב לוֹ: לוּ יְהִי כִּדְבָרֶיךָ, וְכִי בִּשְׁבִיל זֶה צָרִיךְ לְהִתְרַפּוֹת מִזֶּה? הֲלֹא יָדוּעַ הוּא, כִּי כַּאֲשֶׁר יֵלֵךְ, יִהְיֶה מִי שֶׁיִּהְיֶה, אֲפִלּוּ עָשִׁיר גָּדוֹל וְכָל שֶׁכֵּן עָנִי, עַל שְׂפַת הַיָּם, וְיִרְאֶה שֶׁפָּלַט הַיָּם אֲבָנִים טוֹבוֹת וּמַרְגָלִיּוֹת, הַאִם יַתִּיר לְנַפְשׁוֹ מִלְּהִתְרַפּוֹת מִלְּלָקְטָן מִסִּבַּת דָּבָר שֶׁלֹּא יִמָּשֵׁךְ זְמַן לְקִיטָתָן רַק עַל אֵיזֶה שָׁעוֹת, וּלְכָל הַיּוֹתֵר יוֹם אֶחָד? דְזֶה אֵין שַׁיָּךְ רַק בְּדָבָר פָּחוּת וְנִבְזֶה, לֹא כֵן בַּאֲבָנִים טוֹבוֹת וּמַרְגָלִיּוֹת, הַיְקָרִים מְאֹד בְּשָׁוְיָן, אֲשֶׁר כָּל רֶגַע וְרֶגַע, אֲשֶׁר יִלְקְטֵם וְיִתְפְּשֵׂם תַּחַת יָדוֹ, שָׁוֶה יוֹתֵר מִמֵּאָה יָמִים אֲשֶׁר יִלְקֹט דְּבָרִים פְּחוּתִים. כֵּן הַדָּבָר מַמָּשׁ בְּעִנְיָנֵנוּ, דַּהֲלֹא יָדוּעַ מַה שֶּׁהֵבִיא הַגְּרָ''א בְּשֵׁם הַמִּדְרָשׁ, שֶׁעַל כָּל רֶגַע וְרֶגַע שֶׁאָדָם חוֹסֵם פִּיו, זוֹכֶה לָאוֹר הַגָּנוּז, שֶׁאֵין כָּל מַלְאָךְ וּבְרִיָּה יָכוֹל לְשַׁעֵר, רְאֵה שֶׁלֹּא נִזְכַּר בַּמִּדְרָשׁ חֹדֶשׁ אוֹ שָׁבוּעַ אוֹ יוֹם אוֹ שָׁעָה, רַק רֶגַע. וְזוֹהִי בְּעֶצֶם כַּוָּנַת הַכָּתוּב {משלי ב' ד'}: ''אִם תְּבַקְּשֶׁנָּה כַכָּסֶף'' וְגוֹ', שֶׁצָּרִיךְ הָאָדָם לְהִתְנַהֵג בְּבַקָשַׁת הַתַּכְלִית הַנִּצְחִי, כְּמוֹ שֶׁהוּא מִתְנַהֵג בְּבַקָּשַׁת הַכֶּסֶף וְחִפּוּשׂ הַמַּטְמוֹנִיּוֹת. וְזֶהוּ מַה שֶּׁאָמַר הַתַּנָּא: לֹא תַּרְחִיק עַצְמְךָ מִמִּדָּה שֶׁאֵין לָהּ קִצְבָה, כְּלוֹמַר שֶׁיַּחְשְׁבֶנָּה הָאָדָם בְּנַפְשׁוֹ לִזְכוּת וְלִמְצִיאָה כָּל מַה שֶּׁיִּמְצָא מִמֶּנָּה. 

[[וְכָל]] זֶה הוּא אֲפִלּוּ לְפִי דִּבְרֵי הַיֵּצֶר, שֶׁלֹּא תּוֹעִיל הַהַסְכָּמָה וְהַקַּבָּלָה, שֶׁיְּקַבֵּל בְּלִבּוֹ עַל לְהַבָּא, רַק עַל יָמִים אֲחָדִים. אַךְ כַּאֲשֶׁר נַעֲמִיק יוֹתֵר בְּעִנְיָן זֶה, תִּרְאֶה שֶׁטַּעֲנַת הַיֵּצֶר שֶׁקֶּר מֵעִקָּרוֹ. כִּי כְּבָר נִבְחַן בְּכוּר הַנִּסָּיוֹן, כִּי אִם יִרְצֶה לַעֲמֹל בָּזֶה, כָּל עוֹד שֶׁיַּרְגִּיל בָּזֶה, יֵקַל הוּא לְהִשָּׁמֵר. כִּי יַרְגִּישׁ בְּעֵת שֶׁיּוֹצִיא מִפִּיו אֵיזֶה דִּבּוּר שֶׁלֹּא כַּהֹגֶן, תַּחַת אֲשֶׁר בִּתְחִלָּתוֹ לֹא הִרְגִּישׁ מֵחֲמַת רֹב מְרוּצַת הֶרְגֵּלוֹ לְכָל הַדְּבָרִים אֲשֶׁר יַחְפֹּץ, וּבִמְעַט זְרִיזוּת לְנַפְשׁוֹ יִמָּנַע מִדִּבּוּרִים אֲסוּרִים, אַחַר שֶׁאֵין לוֹ עוֹד כֹּחַ הַהֶרְגֵּל לָזֶה. 

[[הג''ה.]] [אַךְ לְעִנְיָן זֶה שֶׁיֻּקְבַּע בְּנַפְשׁוֹ הַהֶרְגֵּל לִשְׁמִירַת לְשׁוֹנוֹ, נִרְאֶה לִי בִּפְשִׁיטוּת דֶּרֶךְ עֵצָה שֶׁיִּתְנַהֵג כָּךְ. מִתְּחִלָּה יִרְאֶה לִהְיוֹת בָּקִי בְּכָל פְּרָטֵי הַדִּינִים שֶׁל שְׁמִירַת הַלָּשׁוֹן וְלַחֲזֹר אוֹתָם הֵיטֵב הֵיטֵב, עַד שֶׁיִּהְיֶה בָּקִי בָּהֶם, כְּדֵי שֶׁיֵּדַע אֵיזֶה דִּבּוּר יִפֹּל תַּחַת סוּג הַשְּׁמִירָה, וְעַל יְדֵי זֶה מִמֵּילָא יוּסַר מִמֶנּוּ רֹב הַהֶרְגֵּל שֶׁהָיָה לוֹ עַד עַתָּה. וְאַחַר כָּךְ אֲפִלּוּ אִם רַק יִקְבַּע אֵיזֶה זְמַן מְיֻחָד לָזֶה בְּכָל שָׁבוּעַ וְשָׁבוּעַ, גַּם כֵּן יוֹעִיל לָזֶה הַרְבֵּה. וְהַכֹּל לְפִי טֶבַע הָאָדָם וַעֲסָקָיו, כִּי יֵשׁ אֲנָשִׁים, אֲשֶׁר לְעוֹלָם צְרִיכִים לִבְדֹּק עַצְמָם בְּכָל יוֹם וְיוֹם בְּאֵיזֶה אֹפֶן וּמַצָּב הוּא עוֹמֵד בְּעִנְיַן כֹּחַ הַדִּבּוּר שֶׁלּוֹ.] 

[[וַאֲפִלּוּ]] אִם יִמָּשֵׁךְ אֵיזֶה זְמַן, אֲשֶׁר לֹא יוּכַל לְזָרֵז אֶת נַפְשׁוֹ בְּעִנְיָן זֶה מֵאֵיזֶה סִבָּה, אוֹ שֶׁמָּצָא אֶת עַצְמוֹ בְּכַמָּה פְּעָמִים, שֶׁנִּצַּח אוֹתוֹ הַיֵּצֶר בְּעִנְיָן זֶה, אַף עַל פִּי כֵן אַל יִפֹּל לִבּוֹ עָלָיו לְהִתְיָאֵשׁ עוֹד מֵעִנְיָן זֶה, כִּי אִם יְחַזֵּק עוֹד אֶת נַפְשׁוֹ וְיִתְעוֹרֵר בְּעִנְיַן הַשְּׁמִירָה וְיִהְיֶה הוּא הַמְנַצֵּחַ. וּבְכָל יָמָיו יִתְנַהֵג כָּךְ, וְזֶהוּ מַה שֶּׁאָמְרוּ חֲזַ''ל {ברכות ה.} לְעוֹלָם יַרְגִּיז אָדָם יֵצֶר טוֹב עַל יֵצֶר הָרָע וְכוּ', וְהַהַרְגָּזָה הַזּוֹ, הַיְנוּ שֶׁיַּעֲשֶׂה עִמּוֹ מִלְחָמָה לְעוֹלָם, וְהַיְנוּ כְּמוֹ שֶׁכָּתַבְנוּ. 

[[וְשָׁמַעֶתִּי]] בְּשֵׁם גָּאוֹן אֶחָד, שֶׁשָׁאַל אָדָם אוֹתוֹ, אִם לֹא כִּוֵּן בְּרֹב הַתְּפִלָּה וְהוּא עוֹמֵד בְּסוֹף הַתְּפִלָּה, בְּאֵיזֶה אֹפֶן יְעוֹרֵר אֶת נַפְשׁוֹ לְהַתְחִיל לְכַוֵּן. וְהֵשִׁיבוֹ, מָשָׁל לְמָה הַדָבָר דּוֹמֶה? לְתִינוֹקֶת אַחַת, שֶׁעָמְדָה עַל הַשּׁוּק בְּסַל גָּדוֹל שֶׁל יְרָקוֹת לִמְכֹּר, וּפָגַע בָּהּ אָדָם אֶחָד וְהִתְחִיל לַחֲטֹף מֵהַסַּל, וְנִבְהֲלָה וְלֹא יָדְעָה שׁוּם עֵצָה אֵיךְ לַעֲשׂוֹת. פִּקְּחַ אֶחָד עָמַד לְמֵרָחוֹק, אָמַר לָהּ: מַה תַּעֲמֹדִי, עַל מַה תַּמְתִּינִי? עַד שֶׁיַּחְטֹף כֻּלּוֹ? הִנֵּה הוּא חוֹטֵף גַּם אַתְּ חִטְפִי, וְכָל מַה שֶּׁיַּעֲלֶה בְּיָדֵךְ יִהְיֶה שֶׁלָּךְ. כֵּן הַדָּבָר מַמָּשׁ בְּעִנְיַן הַתְּפִלָּה, הִנֵּה הַיֵּצֶר מִתְגַּבֵּר עַל הָאָדָם וּמַפִּיל עָלָיו עַצְלוּת וּמַחֲשָׁבוֹת זָרוֹת, עַד שֶׁעַל יְדֵי זֶה לֹא כִּוֵּן בְּכַמָּה וְכַמָּה בְּרָכוֹת מֵהַתְּפִלָּה, גַּם אַתָּה חֲטֹף וְזָרֵז אֶת עַצְמְךָ בְּכָל כֹּחֲךָ לְכַוֵּן בַּבְּרָכוֹת, אֲשֶׁר עֲדַיִן הֵם לְפָנֶיךָ. 

[[כֵּן]] הַדָּבָר מַמָּשׁ בְּעִנְיָנֵנוּ, הַיֵּצֶר נִצַּחֲךָ בְּיוֹם זֶה בְּדִבּוּרִים אֲסוּרִים, אַתָּה עֲמֹד וְהִתְחַזֵּק נֶגְדּוֹ לְמָחָר לְנַצְּחוֹ. וַאֲפִלּוּ אִם, חַס וְשָׁלוֹם, יִתְּרָמֵי שֶׁיְּנַצַּחֲךָ עוֹד הַפַּעַם, אַף עַל פִּי כֵן חֲזֹר וְהִתְחַזֵּק נֶגְדּוֹ לְהִלָּחֵם אִתּוֹ, וּבְוַדַּאי יַעֲזָרְךָ הַקָּדוֹשׁ בָּרוּךְ הוּא, שֶׁתִּהְיֶה גַּם כֵּן מֵהַמְנַצְּחִים, כִּי הַבָּא לִטָּהֵר מְסַיְּעִין אוֹתוֹ. כְּלָלוֹ שֶׁל דָּבָר, כָּל יָמָיו שֶׁל אָדָם תִּהְיֶה מִלְחָמָה בֵּינוֹ וּבֵין הַיֵּצֶר, וְזוֹהִי בְּעֶצֶם כַּוָּנַת חֲזַ''ל: לְעוֹלָם יַרְגִּיז אָדָם וְכוּ'. וְזֶה מַה שֶׁאָמַר הַכָּתוּב {קהלת י' ד'}: ''אִם רוּחַ הַמּוֹשֵׁל תַּעֲלֶה עָלֶיךָ, מְקוֹמְךָ אַל תַּנַּח''. 

[[וְעַל]] טַעֲנָה ב' שֶׁטּוֹעֵן הַיֵּצֶר, מִכֵּיוָן שֶׁאִי אֶפְשָׁר לִשְׁמֹר אֶת הַדִּין בְּכָל עִנְיָנָיו, טוֹב לְהִתְרַחֵק מִמִּדָּה זוֹ כְּלָל, יָשִׁיב לַיֵּצֶר: הַאִם הָיִיתִי מַתִּיר לְעַצְמִי לְהִתְנַהֵג בַּעֲסָקַי בַּדֶּרֶךְ הַזֶּה? לְמָשָׁל, אִם הָיָה אֶחָד רוֹאֶה אוֹתִי רָץ בִּזְרִיזוּת לְאֵיזֶה עֵסֶק לְפַרְנֵס אֶת עַצְמִי וְיִשְׁאָלֵנִי: לָמָּה אַתָּה רָץ? הַאִם תְּדַמֶּה, שֶׁתִּהְיֶה עַל יְדֵי זֶה עָשִׁיר גָּדוֹל שֶׁבְּכָל הָעוֹלָם כְּמוֹ פְּלוֹנִי וּפְלוֹנִי? הֲלֹא בְּוַדַּאי הָיִיתִי עוֹנֶה לוֹ: וְכִי בִּשְׁבִיל שֶׁלֹּא אֶהְיֶה כָּמוֹהוּ, אֲנִי צָרִיךְ לִטְמֹן יָדִי בַּצַּלַּחַת מִלְּהַחֲיוֹת נַפְשִׁי? וְאִם זֶה בְּעִנְיְנֵי הַגּוּף הַכָּלֶה, מָה אֶעֱנֶה בְּעִנְיְנֵי הַנֶּפֶשׁ? וְכִי בִּשְׁבִיל שֶׁלֹּא אוּכַל לִשְׁמֹר אֶת הַמִּדָּה הַזֹּאת בְּכָל פְּרָטֶיהָ וְעִנְיָנָהּ, שֶׁעַל יָדָהּ הָיִיתִי עוֹלֶה לָנֶצַח לְמַדְרֵגָה גְּדוֹלָה וּקְדוֹשָׁה [כְּמוֹ דְּאִיתָא בַּזֹּהַר הַקָּדוֹשׁ פָּרָשַׁת חֻקַּת, שֶׁמִּי שֶׁשּׁוֹמֵר פִּיו וּלְשׁוֹנוֹ, זוֹכֶה לְהִתְלַבֵּשׁ בְּרוּחַ הַקֹּדֶשׁ עַיֵּן שָׁם, וְגַם לֵאוֹר לָנֶצַח בָּאוֹר הַגָּנוּז, שֶׁאֵין כָּל מַלְאָךְ וּבְרִיָּה יָכוֹל לְשַׁעֵר, כְּמוֹ שֶׁאָמְרוּ חֲזַ''ל, וְאִיתָא בְּרֵאשִׁית חָכְמָה בְּשֵׁם מַהֲרָ''מ קוֹרְדווֵֹירוֹ זַ''ל, שֶׁרָאָה לְהָרַב שׁוּשַׁן סוֹדוֹת בַּחֲלוֹם וְרָאָה, שֶׁכָּל שֵׂעָר וְשֵׂעָר מִזְּקָנוֹ הָיָה מֵאִיר כְּאוֹר הָאֲבוּקָה, וְהָיָה זֶה עֲבוּר שֶׁהָיָה נִזְהָר מִשִּׂיחָה בְּטֵלָה, עַיֵּן שָׁם], הַאִם בִּשְׁבִיל זֶה אֶתְעַלֵּם לְגַמְרֵי מִלְּפַקֵּחַ עַל הַנֶּפֶשׁ לִשְׁמֹר אֶת הַפֶּה בְּכָל מַה שֶּׁיִּהְיֶה בְּכֹחִי וְלֹא לִהְיוֹת, חַס וְשָׁלוֹם, מִכַּת מְסַפְּרֵי לָשׁוֹן הָרָע וְכַדּוֹמֶה מֵהַכִּתּוֹת הָרָעוֹת שֶׁעֲלֵיהֶם אָמְרוּ חֲזַ''ל שֶׁאֵין מְקַבְּלִין פְּנֵי הַשְּׁכִינָה? {סוטה מ''ב} וְלָזֶה כִּוֵּן שְׁלֹמֹה הַמֶּלֶךְ עָלָיו הַשָּׁלוֹם בְּקֹהֶלֶת וְאָמַר {קהלת ט' י'}: ''כָּל אֲשֶׁר תִּמְצָא יָדְךָ לַעֲשׂוֹת בְּכֹחֲךָ עֲשֵׂה'', לְהוֹרוֹת לָנוּ, שֶׁאֲפִלּוּ עוֹלֶה בְּדַעְתּוֹ שֶׁלֹּא יִהְיֶה בְּכֹחוֹ לִגְמֹר אֶת הַמִּצְוָה בְּכָל פְּרָטֶיהָ, אַף עַל פִּי כֵן יַעֲשֶׂה כָּל מַה שֶּׁבְּכֹחוֹ. וּכְהַאי גַּוְנָא אָמְרוּ חֲזַ''ל {מכות דף י.} עַל הַפָּסוּק {דְּבָרִים ד' מ''א}: ''אָז יַבְדִּיל מֹשֶה שָׁלֹש עָרִים'', שֶׁהוֹדִיעַ לָנוּ הַכָּתוּב דָּבָר זֶה, שֶׁאַף עַל פִּי שֶׁאֵין שָׁלֹש שֶׁבְּעֵבֶר הַיַּרְדֵּן קוֹלְטוֹת עַד שֶׁיַּבְדִּילוּ אוֹתָן שֶׁבְּאֶרֶץ יִשְׂרָאֵל, וְהוּא כְּבָר יָדַע שֶׁלֹּא יִכָּנֵס לְאֶרֶץ יִשְׂרָאֵל, אַף עַל פִּי כֵן אָמַר מֹשֶה רַבֵּנוּ עָלָיו הַשָּׁלוֹם: ''כָּל מַה שֶּׁבְּכֹחִי לַעֲשׂוֹת אֶעֱשֶׂה, וּכְפֵרוּשׁ רַשִּׁ''י שָׁם. כָּל זֶה בֵּאַרְנוּ בְּעֶזְרַת ה' יִתְבָּרַךְ מַה שֶּׁאָמַר בְּאָבוֹת דְּרַבִּי נָתָן, שֶׁלֹּא לְהַרְחִיק מִמִּדָּה שֶׁאֵין לָהּ קִּצְבָה. וּמַה דִּמְסַיֵּם שָׁם: וּמִמְּלָאכָה שֶׁאֵין לָהּ גְּמִירָא, הַיְנוּ לְעִנְיַן תּוֹרָה, וְכִדְמוּכָח שָׁם מֵהַמָּשָׁל שֶׁהֵבִיא עַל זֶה עַיֵּן שָׁם. 

[[וְדַע]] דְּכָל מַה שֶּׁכָּתַבְנוּ בְּסֵפֶר זֶה מֵעִנְיַן גֹּדֶל הַזְּהִירוּת מֵעֲוֹן לָשׁוֹן הָרָע, הַיְנוּ לְמִי שֶׁהוּא עֲדַיִן בִּכְלַל עֲמִיתֶךָ, אֲבָל בְּאוֹתָן הָאֲנָשִׁים הַכּוֹפְרִים בְּתוֹרַת ה', אֲפִלּוּ רַק בְּאוֹת אַחַת, וְהַמַּלְעִיגִים מִדִּבְרֵי חֲזַ''ל, מִצְוָה לְפַרְסֵם דַּעְתָּם הַכּוֹזֶבֶת לְעֵינֵי הַכֹּל וּלְגַנּוֹתָם, כְּדֵי שֶׁלֹּא יִלְמְדוּ מִמַּעֲשֵׂיהֶם הָרָעִים, וּכְמוֹ שֶׁמְּבֹאָר בְּסֵפֶר ''חָפֵץ חַיִּים'' בִּכְלָל ח' הֲלָכָה ה' עַיֵּן שָׁם. 

@ שער הזכירה 

~ פרק א' - מדוע החמיר הכתוב כל כך בעון זה

<b>בְּפֶרֶק זֶה יְבֹאַר טַעַם עֵל מַה הֶחְמִיר הַכָּתוּב בְּעָוֹן זֶה כָּל כָּךְ.</b> 

[[כְּתִיב]] {תהילים ל''ד י''ג}: ''מִי הָאִישׁ הֶחָפֵץ חַיִּים אֹהֵב יָמִים לִרְאוֹת טוֹב נְצֹר לְשׁוֹנְךָ מֵרָע''. וּפֵרְשׁוּ הַמְפָרְשִׁים דְּמַה שֶּׁאָמַר הַכָּתוּב ''הֶחָפֵץ חַיִּים'', הַיְנוּ חַיִּים הַנִּצְחִיִּים בָּעוֹלָם הַבָּא, וְ''אֹהֵב יָמִים לִרְאוֹת טוֹב'' הַיְנוּ בָּעוֹלָם הַזֶּה, שֶׁהוּא רַק בְּחִינַת יָמִים לְגַבֵּי חַיֵּי הַנֶּצַח. וְלִכְאוֹרָה יִפָּלֵא מְאֹד, מַה זֶּה יִחֵד לָנוּ הַכָּתוּב בִּפְרָט, שֶׁנִּשָּׁמֵר מִן הֶעָוֹן הַזֶּה, הֲלֹא נִצְטַּוֵּינוּ בַּתּוֹרָה רְמַ''ח עֲשֵׂה וּשְׁסָ''ה לֹא תַעֲשֶׂה, וְעַל כֻּלָּם אָמַר לָנוּ הַשֵּׁם יִתְבָּרַךְ בְּפָרָשַׁת נִצָּבִים {דברים ל' ט''ו}: ''רְאֵה נָתַתִּי לְפָנֶיךָ הַיּוֹם אֶת הַחַיִּים וְאֶת הַטּוֹב וְגוֹ' אֲשֶׁר אָנֹכִי מְצַוְּךָ הַיּוֹם לְאַהֲבָה אֶת ה' אֱלֹהֶיךָ לָלֶכֶת בִּדְרָכָיו וְלִשְׁמֹר מִצְוֹתָיו וְחֻקּוֹתָיו וּמִשְׁפָּטָיו'' וְגוֹ'? 

[[וְהִנֵּה]] לְפִי מַה שֶּׁבֵּאַרְנוּ בִּפְתִיחַת סֵפֶר ''חָפֵץ חַיִּים'' אֶת רִבּוּי הַלָּאוִין וְהָעֲשִׂין שֶׁהוּא רָגִיל לַעֲבֹר עַל יְדֵי הֶעָוֹן הַמַּר הַזֶּה, מַה שֶּׁאֵין מָצוּי עִנְיָן זֶה בִּשְׁאָר עֲוֹנוֹת שֶׁבַּתּוֹרָה, נָכוֹן מְאֹד בִּפְשַׁט הַכָּתוּב מַה שֶּׁנָּקַט ''מִי הָאִישׁ וְגוֹ' נְצֹר וְגוֹ' סוּר מֵרָע'' וְגוֹ', כִּי רָצָה דָּוִד הַמֶּלֶךְ עָלָיו הַשָּׁלוֹם לִרְמֹז לָנוּ בְּדֶרֶךְ כְּלָל, שֶׁנִּשְׁמֹר אֶת עַצְמֵנוּ מֵהָעֲוֹנוֹת דְּבֵין אָדָם לַחֲבֵרוֹ וְגַם מֵהָעֲוֹנוֹת דְּבֵין אָדָם לַמָּקוֹם, וְעַל כְּלַל הָעֲוֹנוֹת דְּבֵין אָדָם לַחֲבֵרוֹ יָעַץ דָּוִד הַמֶּלֶךְ עָלָיו הַשָּׁלוֹם לָאָדָם הֶחָפֵץ בַּחַיִּים, שֶׁיִּנְצֹר לְשׁוֹנוֹ מֵרַע בְּכָל פְּרָטָיו, וּמִמֵּילָא יִהְיֶה זָהִיר בַּכֹּל. 

[[וְדָבָר]] פָּשׁוּט הוּא, כִּי כְּשֶׁיַּרְגִּיל עַצְמוֹ לִהְיוֹת זָהִיר בִּלְשׁוֹנוֹ שֶׁלֹּא לְסַפֵּר לְעוֹלָם בִּגְנוּת חֲבֵרוֹ, אֲפִלּוּ אִם לֹא יִגְרֹם לוֹ הֶזֵּק בָּזֶה, וְכָל שֶׁכֵּן מִלִּגְרֹם לוֹ שֶׁיְּאַבֵּד מִחְיָתוֹ עַל יְדֵי זֶה וְגַם שֶׁלֹּא לְהַלְבִּין פָּנָיו עַל יְדֵי דִּבּוּרָיו הָרָעִים וְגַם מִלְּהַחְזִיק בְּמַחֲלֹקֶת עַל יְדֵי סִפּוּרָיו, שֶׁכָּל זֶה הוּא רַע בַּלָּשׁוֹן, וְכַיּוֹצֵא בָּזֶה שְׁאָרֵי לָאוִין וַעֲשִׂין שֶׁיֵּשׁ בְּעִנְיָנִים אֵלּוּ, וְכַנַּ''ל בַּפְּתִיחָה, בְּוַדַּאי יִזָּהֵר בְּעַצְמוֹ מִמֵּילָא מִגֶּזֶל וּגְנֵבָה גַּם כֵּן, כִּי הֲלֹא כְּבָר קַבֵּל עַל עַצְמוֹ לִהְיוֹת זָהִיר, אֲפִלּוּ שֶׁלֹּא לִגְרֹם לוֹ שׁוּם רֵעוּתָא וּגְנוּת עַל יְדֵי דִּבּוּרוֹ וְכָל שֶׁכֵּן בְּפֹעַל מַמָּשׁ, וְאִם כֵּן בְּהֶרְחֵב הַזְּמַן יִהְיֶה נָקַי מִכָּל הָעֲוֹנוֹת שֶׁבֵּין אָדָם לַחֲבֵרוֹ. 

[[וְאַחַר]] כָּךְ אָמַר הַכָּתוּב {תהילים ל''ד ט''ו}: ''סוּר מֵרָע", עַל כְּלַל הָעֲוֹנוֹת שֶׁבֵּין אָדָם לַמָּקוֹם. וְאַחַר כָּךְ אָמַר ''עֲשֵׂה טוֹב", עַל כְּלַל כָּל הָרְמַ''ח עֲשִׂין. [וְהִקְדִּים שְׁמִירָה מֵעֲוֹנוֹת שֶׁבֵּין אָדָם לַחֲבֵרוֹ, כִּי הֵם כּוֹלְלִים שְׁנֵיהֶם, שֶׁהוּא עוֹבֵר עַל רְצוֹן הַשֵּׁם שֶׁצִּוָּה עַל זֶה וְגַם הוּא עוֹשֶׂה עַוְלָה בָּזֶה לַחֲבֵרוֹ.] וּלְהֶפֶךְ, חַס וְשָׁלוֹם, כְּשֶׁלֹּא יִנְצֹר לְשׁוֹנוֹ מֵרַע, יִתְרַבֶּה עָלָיו עֲוֹנוֹת מְרֻבִּים וְחַטָּאִים עֲצוּמִים לִמְאֹד, שֶׁמִּשְׁתַּלְשֵׁל עַל יְדֵי הֶעָוֹן הַזֶּה כַּמְבֹאָר בַּפְּתִיחָה. וְהָעִנְיָן הַזֶּה שֶׁל נְצִירַת הַלָּשׁוֹן הוּא שֹׁרֶשׁ וְעִקָר לְרֹב עֲוֹנוֹת שֶׁבֵּין אָדָם לַחֲבֵרוֹ וְגַם לְאֵיזֶה עֲוֹנוֹת שֶׁבֵּין אָדָם לַמָּקוֹם, כַּמְבֹאָר לְהַמְעַיֵּן שָׁם. 

[[אָכֵן]] לְפִי דִּבְרֵי חֲזַ''ל בְּמַסֶּכֶת עֲרָכִין {ט''ו. ט''ז:} וּבִשְׁאָר מְקוֹמוֹת, שֶׁהֶאֱרִיכוּ מְאֹד בְּגֹדֶל גְּנוּת הֶעָוֹן הַזֶּה וּבְגֹדֶל עָנְשׁוֹ, כְּפִי מַה שֶּׁנַּעְתִּיק אֶת דִּבְרֵיהֶם הַקְּדוֹשִׁים לְקַמָּן בַּפְּרָקַים הַבָּאִים אִם יִרְצֶה ה', מַשְׁמַע שֶׁהֶעָוֹן הַזֶּה בְּעַצְמוּתוֹ חָמוּר עַד מְאֹד, לְבַד מַה שֶּׁמִּשְׁתַּלְשֵׁל עַל יָדוֹ. וְלָכֵן אָנוּ צְרִיכִים לְבָאֵר, עַל מָה וְלָמָּה עָוֹן הַזֶּה חָמוּר מִשְּׁאָרֵי עֲוֹנוֹת חֲמוּרִין שֶׁבַּתּוֹרָה. 

[[וְנִרְאָה]] לְבָאֵר זֶה בְּעֶזְרַת ה' יִתְבָּרַךְ בְּכַמָּה גַּוְנֵי, [וְעַיֵּן לְעֵיל בַּהַקְדָּמָה מַה שֶּׁאָמַרְנוּ עוֹד עִנְיָן אַחֵר בָּזֶה]. דְּהִנֵּה אִיתָא בִּירוּשַׁלְמִי פֶּרֶק א' דְּפֵאָה הֲלָכָה א', דִּכְשֵׁם שֶׁשְּׂכַר תַּלְמוּד תּוֹדָה שָׁקוּל כְּנֶגֶד כָּל הַמִּצְוֹת, כֵּן עָנְשׁוֹ שֶׁל לָשׁוֹן הָרָע שָׁקוּל כְּנֶגֶד כָּל הָעֲוֹנוֹת [ונַעְתִּיק אֶת לְשׁוֹנוֹ לְקַמָּן], נִמְצָא תַּלְמוּד תּוֹדָה גְּדוֹלָה שֶׁבְּכָל הַמִּצְוֹת, וּכְנֶגְדּוֹ לָשׁוֹן הָרָע חָמוּר שֶׁבְּכָל הָעֲוֹנוֹת. וְהַטַּעַם לָזֶה נִרְאֶה בִּפְשִׁיטוּת, דִּכְמוֹ שֶׁבְּעִנְיְנֵי הַיְסוֹדוֹת שֶׁהִטְבִּיעַ ה' יִתְבָּרַךְ בָּעוֹלָם, דְּהַיְנוּ, אֵשׁ, רוּחַ, מַיִם, עָפָר, הַיְסוֹד הָרוּחָנִי הוּא הַרְבֵּה יוֹתֵר חָזָק מֵהַיְסוֹד הַגַּשְׁמִי, עַד שֶׁכִּמְעַט אֵין נֶחְשָׁב אֶצְלוֹ הַגַּשְׁמִי לִמְאוּמָה, כְּמוֹ שֶׁאָנוּ רוֹאִין בְּחוּשׁ שֶׁבְּהִתְגַּבֵּר הָאֵשׁ עַל דָּבָר הַגַּשְׁמִי מְכַלֵּהוּ, וְכֵן בְּהִתְגַּבֵּר יְסוֹד הָרוּחַ הוּא יָכוֹל לְפָרֵק הָרִים וּלְשַׁבֵּר סְלָעִים, כְּמוֹ שֶׁאָמַר הַכָּתוּב {מלכים א' י''ט י''א} ''וְרוּחַ גְּדוֹלָה וְחָזָק מְפָרֵק הָרִים וּמְשַׁבֵּר סְלָעִים'', כֵּן הַדָּבָר בָּעִנְיָנִים הָעֶלְיוֹנִים, כְּמוֹ צִיצִית וְלוּלָב וְשׁוֹפָר וְכָל הַמִּצְוֹת, אַף שֶׁעַל יָדָם פּוֹעֵל גַּם כֵּן תִּקּוּנִים גְּדוֹלִים בָּעוֹלָמוֹת הָעֶלְיוֹנִים, וְעַל יָדָם גַּם כֵּן נִתְקַדֵּשׁ הָאָדָם לַה', כְּמוֹ שֶׁכָּתוּב {במדבר ט''ו מ'}: "וַעֲשִׂיתֶם אֶת כָּל מִצְוֹתָי וִהְיִיתֶם קְדֹשִים לֵאלֹהֵיכֶם''. אַף עַל פִּי כֵן אֵין שׁוּם הִשְׁתַּוּוּת בֵּינָם לְבֵין לִמּוּד הַתּוֹרָה, כְּמוֹ דְּאִיתָא בִּירוּשַׁלְמִי פֶּרֶק א' דְּפֵאָה, שֶׁכָּל הַמִּצְוֹת אֵינָם שָׁווֹת לְדָבָר אֶחָד מִן הַתּוֹרָה, וְהַטַּעַם כִּי כָּל הַמִּצְוֹת הֵם מִצְטָרְפוֹת אֶל הַגֶּשֶׁם, כְּמוֹ מִצְוַת צִיצִית, אִי אֶפְשָׁר לְקַיֵּם, אֶלָּא עַל יְדֵי לְבִישַׁת בֶּגֶד שֶׁהוּא גַּשְׁמִי, וְכֵן סֻכָּה וְלוּלָב וּכְהַאי גַּוְנָא כָּל הַמִּצְוֹת, לֹא כֵן לִמּוּד הַתּוֹרָה, שֶׁעִנְיָנוֹ תָּלוּי בְּכֹחַ הַדִּבּוּר שֶׁהוּא כֹּחַ פָּשׁוּט רוּחָנִי בִּלְבַד, וּלְכָךְ פְּעֻלָּתוֹ שֶׁפּוֹעֵל לְמַעְלָה נוֹרָא עַד מְאֹד, וְעַל כֵּן קדֻשַּׁת תַּלְמוּד תּוֹרָה הוּא כְּנֶגֶד כֻּלָּם. וְכֵן הַדָּבָר לְהֶפְכּוֹ בְּעִנְיַן קִלְקוּל, כִּי בְּכָל הָאֵיבָרִים שֶׁהוּא עוֹשֶׂה בָּהֶן עֲוֹנוֹת, מֵחֲמַת שֶׁהֵן גַּשְׁמִיִּים, אֵין קִלְקוּלוֹ לְמַעְלָה גָּדוֹל כָּל כָּךְ, לֹא כֵן בַּעֲוֹן לָשׁוֹן הָרָע וּרְכִילוּת, שֶׁפּוֹעֵל פְּעֻלָּתוֹ עַל יְדֵי כֹּחַ רוּחָנִי בִּלְבַד, קִלְקוּלוֹ לְמַעְלָה בָּעוֹלָמוֹת הָעֶלְיוֹנִים הוּא חָזָק וְנוֹרָא עַד מְאֹד, וּלְכָךְ עָנְשׁוֹ גַּם כֵּן הוּא כְּנֶגֶד כֻּלָּם. 

~ פרק ב' - עוד בענין זה 

<b>עוֹד בְּעִנְיָן זֶה.</b> 

[[וְעוֹד]] יֵשׁ טַעַם אַחֵר בָּזֶה, כִּי יָדוּעַ הוּא, כִּי לְפִי מַה שֶּׁהָאָדָם מַנְהִיג אֶת עַצְמוֹ בְּמִדּוֹתָיו בָּעוֹלָם הַזֶּה, הוּא מְעוֹרֵר כְּנֶגְדּוֹ לְמַעְלָה בָּעוֹלָם הָעֶלְיוֹן, כָּל מִדָּה לְפִי עִנְיָנָהּ. אִם דַּרְכּוֹ לְהַעֲבִיר עַל מִדּוֹתָיו וּמִתְנַהֵג עִם אֲנָשִׁים בְּמִדַּת הַחֶסֶד וְהָרַחֲמִים, הוּא מְעוֹרֵר כְּנֶגְדּוֹ לְמַעְלָה אֶת מִדַּת הָרַחֲמִים, וּמְרַחֵם הַקָּדוֹשׁ בָּרוּךְ הוּא עַל הָעוֹלָם בִּשְׁבִילוֹ. וּמִפְּרִי פִּי אִישׁ תִּשְׂבַּע נַפְשׁוֹ, וְזוֹכֶה הוּא גַּם כֵּן שֶׁיְּרַחֵם הַקָּדוֹשׁ בָּרוּךְ הוּא עָלָיו וְיַעֲבִירוּ עַל פְּשָׁעָיו, כְּמַאֲמָרָם {שבת קנ''א:}: כָּל הַמְרַחֵם עַל הַבְּרִיוֹת מְרַחֲמִין עָלָיו מִן הַשָּׁמַיִם, {יומא כ''ג.} כָּל הַמַּעֲבִיר עַל מִדּוֹתָיו מַעֲבִירִין לוֹ עַל כָּל פְּשָׁעָיו, וּכְמוֹ שֶׁאִיתָא בַּזֹּהַר הַקָּדוֹשׁ פָּרָשַׁת אֱמֹר: 

[[תְּנִינַן]]: בְּעוֹבָדָא דִּלְתַתָּא אִתְּעַר עוֹבָדָא דִּלְעֵילָא, אִי בַּר נָשׁ עָבֵיד עוֹבָדָא לְתַתָּא כִּדְקָא יָאוּת, הָכֵי אִתְּעַר חֶסֶד לְעֵילָא וְשָׁארֵי בְּהַהוּא יוֹמָא וְאִתְעַטַּר בֵּהּ בְּגִינֵהּ, וְאִי אִתְדַּבַּר בַּר נָשׁ בְּרַחֲמֵי לְתַתָּא, אִתְּעַר רַחֲמֵי עַל הַהוּא יוֹמָא וְאִתְעַטַּר בְּרַחֲמֵי בְּגִינֵהּ, וּכְדֵין הַהוּא יוֹמָא קָאֵים עֲלֵהּ לְמֶהֱוֵי אַפּוֹטְרוֹפָּא בְּגִינֵהּ בְּשַׁעְתָּא דְּאִצְטְרִיךְ לֵהּ וְכוּ', בְּהַהוּא מִדָּה דְּבַר נָשׁ מוֹדֵד בַּהּ מוֹדְדִין לֵהּ וְכוּ', זַכָּאָה מַאן דְּאַחֲזֵי עוֹבָדָא דְּכָשְׁרָא לְתַתָּא, דְּהָא בְּעוֹבָדָא תַּלְיָא מִלְּתָא בְּכֻלָּא לְאַתְעָרָא מִלָּה אַחֲרָא. עַד כָּאן לְשׁוֹנוֹ. 

CCלָמַדְנוּ, בַּמַּעֲשֶה שֶׁלְּמַטָּה מִתְעוֹרֵר הַמַּעֲשֶׂה שֶׁלְּמַעְלָה, אִם אָדָם עוֹשֶׂה מַעֲשֶׂה לְמַטָּה כָּרָאוּי, כָּךְ מִתְעוֹרֵר הַכֹּחַ הָרָאוּי לְמַעְלָה, עָשָׂה אָדָם חֶסֶד בָּעוֹלָם, הִתְעוֹרֵר חֶסֶד לְמַעְלָה וְשׁוֹרֶה בַּיּוֹם הַהוּא וּמִתְעַטֵּר בּוֹ בִּשְׁבִילוֹ, וְאִם נוֹהֵג אָדָם בְּרַחֲמִים לְמַטָּה, מְעוֹרֵר רַחֲמִים עַל אוֹתוֹ הַיּוֹם וּמִתְעַטֵּר בְּרַחֲמִים בִּשְׁבִילוֹ, וְאָז אוֹתוֹ הַיּוֹם עוֹמֵד לוֹ לִהְיוֹת מָגֵן בִּשְׁבִילוֹ בְּשָׁעה שֶׁיִּצְטָרֵךְ לוֹ וְכוּ', אַשְׁרֵי מִי שֶׁמַּרְאֶה מַעֲשֶׂה כָּשֵׁר לְמַטָּה, שֶׁהֲרֵי בַּמַּעֲשֶׂה תָּלוּי הַדָּבָר לְגַמְרֵי לְעוֹרֵר [כְּנֶגְדּוֹ לְמַעְלָה] דָּבָר אַחֵר. DD

[[וְאִם]] מִדָּתוֹ תָּמִיד לְהִתְנַהֵג עִם אֲנָשִׁים, שֶׁלֹּא לְוַתֵּר לָהֶם כְּלוּם מִשֶּׁלּוֹ וְשֶׁלֹּא לְרַחֵם עֲלֵיהֶם, הוּא מַגְבִּיר בָּזֶה לְמַעְלָה אֶת מִדַּת הַדִּין עַל הָעוֹלָם וְגַם לְעַצְמוֹ, דִבְמִדָּה שֶׁאָדָם מוֹדֵד בָּהּ מוֹדְדִין לוֹ, וְאֵין מְוַתְּרִין לוֹ כְּלוּם מִמַּעֲשָׂיו. וְזֶהוּ כַּוָּנַת מַאֲמָרָם זַ''ל {בבא מציעא דף ל:} ''לֹא חָרְבָה יְרוּשָׁלַיִם, אֶלָּא שֶׁהֶעֱמִידוּ דִּבְרֵיהֶם עַל דִּין תּוֹרָה, דְּלִכְאוֹרָה, הֲלֹא הָיָה לָהֶם כַּמָּה עֲוֹנוֹת כְּמוֹ שֶׁמְּפֹרָשׁ בַּכָּתוּב. וּלְפִי זֶה נִיחָא, דְּאִם הָיוּ מַעֲבִירִין עַל מִדּוֹתֵיהֶן, הָיָה הַקָּדוֹשׁ בָּרוּךְ הוּא מוֹחֵל לָהֶן גַּם כֵּן, אֲבָל הֵם הֶעֱמִידוּ דִּבְרֵיהֶן שֶׁלֹּא לְוַתֵּר כְּלוּם לְחַבְרֵיהֶן מִכְּפִי גֶּדֶר הַדִּין, לָכֵן דִּקְדֵּק הַקָּדוֹשׁ בָּרוּךְ הוּא גַּם כֵּן אַחֲרֵיהֶן (כמו שכתוב בספר תולדות אדם). 

[[וְאִם]] מְדַבֵּר לָשׁוֹן הָרָע עַל חֲבֵרוֹ וּמְעוֹרֵר מְדָנִים עָלָיו, הוּא מְעוֹרֵר בָּזֶה לְמַעְלָה עִנְיַן קַטֵּגוֹרְיָא עַל יִשְׂרָאֵל וְנוֹתֵן בָּזֶה כֹּחַ לַשָּׂטָן שֶׁיְּקַטְרֵג עַל יִשְׂרָאֵל, כִּדְאִיתָא בַּזֹּהַר הַקָּדוֹשׁ פָּרָשַׁת פְקוּדֵי וְזֶה לְשׁוֹנוֹ: 

אִית רוּחָא חֲדָא דְּקַיְּמָא עַל כָּל אִנּוּן מָארֵי דְּלִישָׁנָא בִּישָׁא, דְּכַד מִתְעָרֵי בְּנֵי נָשָׁא בְּלִישָׁנָא בִּישָׁא, אוֹ הַהוּא בַּר נָשׁ דְּמִתְעָרֵי בְּלִישָׁנָא בִּישָׁא, כְּדֵין אִתְּעַר הַהוּא רוּחָא בִּישָׁא מְסָאֲבָא דִּלְעֵילָא דְּאִקְרֵי סַכְסוּכָא, וְאִיהוּ שָׁארֵי עַל הַהוּא אִתְעָרוּתָא דְּלִּישָׁנָא בִּישָׁא דְּשָׁארוּ בֵּהּ בְּנֵי נָשָׁא, וְאִיהוּ עָל לְעֵילָא וְגָרֵים בְּהַהוּא אִתְעָרוּ דְּלִישָׁנָא בִּישָׁא מוֹתָא וְחַרְבָּא וּקְטָלָא בְּעָלְמָא, וַי לְאִנּוּן דְּמִתְעָרֵי לְהַאי סִטְרָא בִּישָׁא, וְלָא נָטְרֵי פּוּמַיְהוּ וְלִשְׁנַיהוֹן וְלָא חָשְׁשׁוּ עַל דָּא וְלָא יַדְעֵי דְהָא בְּאִתְעָרוּתָא דִּלְתַתָּא תַּלְיָא אִתְעָרוּ דִּלְעֵילָא בֵּין לְטָב בֵּין לְבִישׁ כוּ', וְכֻלְּהוּ דֵּלָטוֹרִין לְאַתְעָרָא לְהַאי חִוְיָא רַבָּא לְמֶהֱוֵי דֵּלָטוֹרָא עַל עָלְמָא, וְכֻלְּהוּ בְּגִין הַאי אִתְעָרוּ דְּלִישָׁנָא בִּישָׁא כַּד קַיְּמָא אִתְעָרוּתָא דִּילֵהּ לְתַתָּא. עַד כָּאן לְשׁוֹנוֹ. 

CCיֵשׁ רוּחַ אַחַת, שֶׁעוֹמֶדֶת עַל כָּל אוֹתָם בַּעֲלֵי לָשׁוֹן הָרָע, וּמָתַי שֶׁמִּתְעוֹרְרִים בְּנֵי אָדָם בְּלָשׁוֹן הָרָע, אוֹ אָדָם אֶחָד שֶׁמִּתְעוֹרֵר בְּלָשׁוֹן הָרָע, אָז מִתְעוֹרֶרֶת אוֹתָה הָרוּחַ רָעה הַטְּמֵאָה שֶׁלְּמַעְלָה, הַנִּקְרֵאת סַכְסוּכָא, וְהִיא שׁוֹרָה עַל אוֹתָהּ הִתְעוֹרְרוּת שֶׁל הַלָּשׁוֹן הָרָע, שֶׁפָּתְחוּ בָּהּ בְּנֵי אָדָם, וְהִיא עוֹלָה לְמַעְלָה וְגוֹרֶמֶת בְּזוֹ הַהִתְעוֹרְרוּת שֶׁל לָשׁוֹן הָרָע מָוֶת וְחֶרֶב וְהֶרֶג בָּעוֹלָם. אוֹי לְאוֹתָם, שֶׁמְּעוֹרְרִים לְאוֹתוֹ צַד הָרַע, וְלֹא שׁוֹמְרִים פִּיהֶם וּלְשׁוֹנָם וְלֹא חוֹשְׁשִׁים עַל זֶה וְלֹא יוֹדְעִים שֶׁבַּהִתְעוֹרְרוּת שֶׁלְּמַטָּה תְלוּיָה הַהִתְעוֹרְרוּת שֶׁלְּמַעְלָה, בֵּין לְטוֹב בֵּין לְרַעַ וְכוּ', וְכֻלָּם מְקַטְרְגִים לְעוֹרֵר לְאוֹתוֹ נָחָשׁ הַגָּדוֹל, שֶׁיְּהֵא מְקַטְרֵג עַל הָעוֹלָם, וְהַכֹּל בִּשְׁבִיל אוֹתָהּ הַהִתְעוֹרְרוּת שֶׁל לָשׁוֹן הָרָע, כְּשֶׁנִּמְצֵאת הַהִתְעוֹרְרוּת שֶׁלּוֹ לְמַטָּה. DD

[[וְהִנֵּה]] כַּאֲשֶׁר נִתְבּוֹנֵן רַק מְעַט בָּעִנְיָן הַנּוֹרָא הַזֶּה, נָבִין מִיָּד עַל יְדֵי זֶה מַה שֶּׁהַקָדוֹשׁ בָּרוּךְ הוּא מַקפִּיד כָּל כָּךְ עַל עָוֹן זֶה יוֹתֵר מִכָּל עֲוֹנוֹת, עַד שֶׁאֵינוֹ רוֹצֶה לְהִשְׁתַּתֵּף כְּלָל עִם הַבַּעַל לָשׁוֹן הָרָע לְהַצִּיל אוֹתוֹ מִצָּרוֹתָיו, וּכְמוֹ שֶׁיּוּבָא אִם יִרְצֶה ה' לְקַמָּן בְּשֵׁם הַסִּפְרִי וּכְמוֹ שֶׁכָּתַב בַּזֹּהַר הַקָּדוֹשׁ פָּרָשַׁת שְׁלַח: אָמַר ר' שִׁמְעוֹן: עַל כּלָּא מָחַל קֻדְשָׁא בְּרִיךְ הוּא, בַּר מִן לִישָׁנָא בִּישָׁא, דְּיָדוּעַ הוּא דְּאַהֲבַת הַקָדוֹשׁ בָּרוּךְ הוּא לְעַמּוֹ יִשְׂרָאֵל הוּא עַד מְאֹד, וְהֵם אֶצְלוֹ בִּבְחִינַת בֵּן יַקִּיר וְיֶלֶד שַׁעֲשׁוּעִים, כְּמוֹ שֶׁאָמַר הַכָּתוּב {ירמיה ל''א י''ט}: ''הֲבֵן יַקִּיר לִי אֶפְרַיִם אִם יֶלֶד שַׁעֲשׁוּעִים'' וְגוֹ', וּכְשֶׁיִּהְיֶה לוֹ לָאָדָם בֵּן יַקִּיר וְיֶלֶד שַׁעֲשׁוּעִים, וְהוּא רוֹאֵהוּ, שֶׁאֵינוֹ מִתְנַהֵג כַּשּׁוּרָה, אַף עַל פִּי כֵן הוּא מְחַפֶּה עָלָיו מֵרֹב אַהֲבָתוֹ אוֹתוֹ, וְאַף אִם יְיַסְּרֶנּוּ לִפְעָמִים, יִהְיֶה בְּרֹב חֲנִינָה וְחֶמְלָה, אָכֵן אִם יָבוֹאוּ אֵלָיו אֲנָשִׁים פַּעַם וּשְׁתַּיִם, וִיסַפְּרוּ לוֹ מֵרֹב קִּלְקוּלֵי בְּנוֹ, אֵיךְ שֶׁהוּא מֵרִיב וּמִתְקוֹטֵט עִם אֲנָשִׁים עַל לֹא דָבָר, וְשֶׁהוּא מַלְבִּין וּמַחְפִּיר לַכֹּל, בְּוַדַּאי יִתְגַּבֵּר בְּאָבִיו כֹּחַ הַכַּעַס עָלָיו וְיַכֵּהוּ וִיבַזֵּהוּ עֲבוּר זֶה, וּמִי גָּרַם כָּל זֶה? הַמְסַפֵּר. כֵּן הַדָּבָר בְּעִנְיָנֵנוּ, כִּי הַקָּדוֹשׁ בָּרוּךְ הוּא מֵרֹב אַהֲבָה שֶׁהוּא אוֹהֵב אֶת יִשְׂרָאֵל, אַף שֶׁהוּא יוֹדֵעַ בְּעַצְמוֹ כָּל מַה שֶּׁנַּעֲשֶׂה בַּסֵּתֶר וּבַגָּלוּי, וּכְמוֹ שֶׁכָּתוּב: ''אִם יִסָּתֵר אִישׁ'' וְגוֹ', אַף עַל פִּי כֵן לֹא יְעוֹרֵר בְּעַצְמוֹ עֲלֵיהֶם לַעֲשׂוֹת רַע, וּכְמוֹ שֶׁכָּתוּב {במדבר כ''ג כ''א}: ''לֹא הִבִּיט אָוֶן בְּיַעֲקֹב'' וּכְפֵרוּשׁ רַשִּׁ"י שָׁם, אָכֵן, אִם יָבוֹא אֵלָיו הַמְקַטְרֵג וִיסַפֵּר לוֹ מֵעִנְיָן זֶה, כִּבְיָכוֹל הוּא מֻכְרָח לְהָשִׁיב עַל זֶה שׁוּם תְּשׁוּבָה, [בְּאָמְרוֹ שֶׁמַּלְכוּתָא דְּאַרְעָא מְשִׁיבָה גַּם כֵּן, כְּשֶׁבָּא מִי לִצְעֹק לִפְנֵיהֶם עַל דְּבַר עַוְלָה שֶׁנַּעֲשָׂה כְּמוֹ שֶׁכָּתְבוּ הַסְּפָרִים], כִּי כֵן יִסֵּד מַלְכּוֹ שֶׁל עוֹלָם, שֶׁעִנְיָנָיו שֶׁל אָדָם יִהְיוּ מִתְנַהֲגִים עַל פִּי הַמְלִיצִים וְהַמַּסְטִינִים. 

[[וְהִנֵּה]] יָדוּעַ הוּא דְּאִתְעָרוּתָא דִּלְעֵילָא תָּלְיָא בְּאִתְעָרוּתָא דִּלְתַתָּא {שההתעוררות של מעלה תלויה בהתעוררות של מטה}, לָכֵן אִם נִמְצָא בְּיִשְׂרָאֵל מִדַּת הַשָּׁלוֹם וְאֵין בָּהֶם שׁוּם דֵּלָטוֹרְיָא מִלְּמַטָּה, גַּם לְמַעְלָה אֵין הַשָּׂטָן יָכוֹל לְקַטְרֵג עֲלֵיהֶם, אֲפִלּוּ עַל עָוֹן הֶחָמוּר מִכֹּל, עֲבוֹדָה זָרָה, חַס וְשָׁלוֹם, כְּמוֹ שֶׁכָּתוּב בְּמִדְרַשׁ שִׁיר הַשִּׁירִים, שֶׁאֲפִלּוּ, חַס וְשָׁלוֹם, יִשְׂרָאֵל עוֹבְדִין כּוֹכָבִים וּמַזָּלוֹת, וּבֵינֵיהֶם שָׁלוֹם, כִּבְיָכוֹל אוֹמֵר הַקָדוֹשׁ בָּרוּךְ הוּא, אֵין הַשָּׂטָן נוֹגֵעַ בֵּינֵיהֶן, שֶׁנֶּאֱמַר {הושע ד' י''ז}: ''חֲבוּר עֲצַבִּים אֶפְרַיִם הַנַּח לוֹ''. וְהַכַּוָּנָה שֶׁכֵּן הִטְבִּיעַ הַקָּדוֹשׁ בָּרוּךְ הוּא בַּשָּׂטָן שֶׁבְּאֹפֶן זֶה לֹא יוּכַל לִגַּע בָּהֶן כְּלָל. וְכֵן אָמְרוּ חֲזַ''ל, {ירושלמי פאה ה''א} שֶׁדּוֹרוֹ שֶׁל אַחְאָב, אַף שֶׁהָיוּ עוֹבְדֵי עֲבוֹדָה זָרָה, הָיוּ יוֹרְדִין לְמִלְחָמָה וְנוֹצְחִין, מִפְּנֵי שֶׁלֹּא הָיָה בָּהֶן דֵּלָטוֹרְיָא, וְהָרְאָיָה שֶׁלֹּא הִלְשִׁינוּ עַל עוֹבַדְיָה, שֶׁהֶחֱיָה אֶת מֵאָה הַנְּבִיאִים, וּכְמוֹ שֶׁכָּתוּב לְקַמָּן {בפרק ד'}, דִּכְלָל הוּא בְּכָל הָעִנְיָנִים, מִדָּה כְּנֶגֶד מִדָּה. וְלָכֵן כְּמוֹ שֶׁהָאָדָם כּוֹבֵשׁ אֶת עַצְמוֹ וּבוֹלֵם פִּיו מִלְּדַבֵּר דִּבְרֵי גְּנוּת עַל חֲבֵרוֹ וּלְעוֹרֵר מְדָנִים עָלָיו, כֵּן לְמַעְלָה אֵין הַמְקַטְרֵג יָכוֹל לִפְתֹּחַ פִּיו לְדַבֵּר קַטֵּגוֹרְיָֹא. לֹא כֵן אִם נִמְצָא, חַס וְשָׁלוֹם, דֵּלָטוֹרְיָא בְּיִשְׂרָאֵל מִלְּמַטָּה, לְבַד מַה שֶּׁמְּעוֹרֵר בָּזֶה לְמַעְלָה הַבַּעַל דֵּלָטוֹרְיָא עַל עַצְמוֹ קַטֵּגוֹרְיָא עֲבוּר עֲוֹנוֹתָיו, כְּמוֹ שֶׁנִּכְתֹּב לְקַמָּן בְּשֵׁם רַזַ''ל, הוּא מְעוֹרֵר כֹּחַ הַקַּטֵּגוֹרְיָא עַל כְּלַל יִשְׂרָאֵל, שֶׁעַל יְדֵי זֶה בָּא הַשָּׂטָן וּמְקַטְרֵג עַל יִשְׂרָאֵל עֲבוּר עֲוֹנוֹתֵיהֶם וְתוֹבֵעַ דִּין עֲלֵיהֶם וְכִבְיָכוֹל מֻכְרָח לְהַעֲנִישָׁם עֲבוּר זֶה, וּמִי גָּרַם כָּל זֶה? הַמְסַפֵּר לָשׁוֹן הָרָע מִלְּמַטָּה. 

[[הג''ה.]] [וּלְדַעְתִּי זוֹהִי כַּוָּנַת הַכָּתוּב: ''לֹא הִבִּיט אָוֶן בְּיַעֲקֹב וְגוֹ' ה' אֱלֹקָיו עִמּוֹ'' וְגוֹ'. פֵּרוּשׁ: אֵימָתַי לֹא הִבִּיט? בִּזְמַן שֶׁה' אֱלֹקָיו עִמּוֹ, אֲבָל אִם יֵשׁ, חַס וְשָׁלוֹם, עֲוֹן לָשׁוֹן הָרָע בְּיִשְׂרָאֵל, שֶׁעַל יְדֵי זֶה גּוֹרֵם לְסִלּוּק הַשְׁכִינָה כְּמוֹ דְּאִיתָא בְּמִדְרָשׁ רַבָּה פָּרָשַׁת שׁוֹפְטִים, אָז, חַס וְשָׁלוֹם, מַבִּיט עַל עִנְיְנֵיהֶם.] 

[[וְהִנֵּה]] מִכָּל זֶה נוּכַל לְהָבִין אֶת גֹּדֶל הַשִּׂנְאָה, שֶׁיֵּשׁ לְהַקָדוֹשׁ בָּרוּךְ הוּא עַל הַמְסַפֵּר הַזֶּה, דִּכְמוֹ שֶׁהָאָב אַף שֶׁהוּא מַכֶּה לִבְנוֹ וּמֻכְרָח לְמַלְּאוֹת רְצוֹן הַמְסַפֵּר לוֹ, בַּאֲשֶׁר שֶׁהוּא מֵבִין שֶׁהַדָּבָר אֱמֶת, מִכָּל מָקוֹם נִתְעוֹרֵר בְּלִבּוֹ עֲבוּר זֶה שִׂנְאָה גְּדוֹלָה עַל הַמְסַפֵּר, בְּהִתְבּוֹנְנוֹ בּוֹ כִּי אֵינֶנּוּ מְכַוֵּן בְּסִפּוּרוֹ לְתוֹעֶלֶת בְּנוֹ רַקּ לְקַנְתֵּר עָלָיו, כֵּן הַדָּבָר יוֹתֵר וְיוֹתֵר בְּעִנְיָן זֶה, כַּיָּדוּעַ דְּהַקָדוֹשׁ בָּרוּךְ הוּא אוֹהֵב לָאָדָם, יוֹתֵר מִשֶּׁהָאָדָם אוֹהֵב אֶת עַצְמוֹ וְרוֹצֶה רַק בְּטוֹבָתָן שֶׁל יִשְׂרָאֵל, וְשֶׁלֹּא יְדַבְּרוּ עֲלֵיהֶם דֵּלָטוֹרְיָא כְּלָל, כְּמוֹ שֶׁאָמְרוּ חֲזַ''ל עַל הַפָּסוּק {ישעיה ו' ו'}: ''וּבְיָדוֹ רִצְפָּה'', שֶׁאָמַר לוֹ הַקָּדוֹשׁ בָּרוּךְ הוּא לַמַּלְאָךְ: רְצֹץ פֶּה שֶׁאָמַר דֵּלָטוֹרְיָא עַל בָּנַי, וְהַמְסַפֵּר לָשׁוֹן הָרָע גּוֹרֵם הִפּוּךְ כָּל זֶה, עַל כֵּן הוּא נִתְעָב מְאֹד בְּעֵינֵי ה' יִתְבָּרַךְ. 

[[וְהִנֵּה]] כַּאֲשֶׁר יִתְבּוֹנֵן הָאָדָם הַנִּלְבָּב בְּדִבְרֵי זֹהַר הַקָּדוֹשׁ הַנַּ''ל וְיַבִּיט בְּעֵינָא פְּקִיחָא אֶת הַנּוֹלָד עַל יְדֵי דִּבּוּרוֹ, יִמָּלֵא פַּחַד וְרֶתֶת וְזִיעַ מִלְּדַבֵּר שׁוּם לָשׁוֹן הָרָע עַל חֲבֵרוֹ. דַּהֲלֹא אִם יֹאמְרוּ לְאָדָם, שֶׁיִּכָּנֵס אֶל הֵיכַל ה', בְּעַצְמוֹ אוֹ שֶׁיִּשְׁלַח אֶחָד תַּחְתָּיו, וְיַעֲמֹד לִפְנֵי אֲרוֹן בְּרִיתוֹ וִיקַטְרֵג עַל כְּלַל יִשְׂרָאֵל וְלֹא יֹאמַר שֶׁקֶר עֲלֵיהֶם, רַק מַה שֶּׁהוּא יוֹדֵעַ לַאֲמִתּוֹ, בָּרוּר הוּא דַּאֲפִלּוּ הַגָּרוּעַ שֶׁבְּיִשְׂרָאֵל יִמְסֹר אֶת עַצְמוֹ לְסַכָּנָה, וְלֹא יַשִּׂיא אֶת נַפְשׁוֹ עֲוֹן אַשְׁמָה כָּזֶה. וַהֲלֹא כֵן הוּא הַדָּבָר בְּעִנְיַן לָשׁוֹן הָרָע, שֶׁהַדֵּלָטוֹרְיָא שֶׁהוּא מְעוֹרֵר בַּפֶּה הוּא עוֹלֶה לְמַעְלָה לִפְנֵי כִסֵּא כְבוֹדוֹ יִתְבָּרַךְ, כְּמוֹ דְּאִיתָא בְּהֶדְיָא בְּתָנָא דְּבֵי אֵלִיָּהוּ בְּפֶרֶק י''ח וְזֶה לְשׁוֹנוֹ: כְּשֵׁם שֶׁהָרְשָׁעִים מְסַפְּרִים לָשׁוֹן הָרָע, וְעוֹלֶה עַד כְּנֶגֶד כִּסֵּא הַכָּבוֹד כְּמוֹ כֵן וְכוּ'. וְהוּא מְעוֹרֵר בָּזֶה אֶת הַמְקַטְרֵג הַגָּדוֹל עַל כְּלַל יִשְׂרָאֵל, וְכַנַּ''ל בְּשֵׁם הַזֹּהַר הַקָּדוֹשׁ. 

[[וְהִנֵּה]] מִכָּל זֶה נוּכַל לְהָבִין אֶת גֹּדֶל הָעֹנֶשׁ, שֶׁרָאוּי לָבוֹא עַל הֶעָוֹן הַמַּר הַזֶּה בָּעוֹלָם הַזֶּה וּבָעוֹלָם הַבָּא, וּלְפִיכָךְ הִזְהִיר אוֹתָנוּ דָוִד הַמֶּלֶךְ עָלָיו הַשָּׁלוֹם, כְּשֶׁנַּחְפֹּץ לִחְיוֹת חַיֵּי עַד בָּעוֹלָם הַבָּא וְיָמִים טוֹבִים בָּעוֹלָם הַזֶּה, שֶׁתְּחִלַּת הַכֹּל לִנְצֹר הַלָּשׁוֹן מֵרַע. וְכַמָּה אָנוּ צְרִיכִין לְהִתְבּוֹשֵׁשׁ וּלְהִכָּלֵם מֵהַקָּדוֹשׁ בָּרוּךְ הוּא, שֶׁאָנוּ מִתְפַּלְּלִים אֵלָיו בְּיָמִים נוֹרָאִים. הַס קַטֵּיגוֹר וְקַח סַנֵּגוֹר תַּחְתָּיו, וַאֲנַחְנוּ בְּעַצְמֵנוּ עַל יְדֵי הַלָּשׁוֹן הָרָע שֶׁלָּנוּ מְעוֹרְרִים אוֹתוֹ וְנוֹתְנִין לוֹ כֹּחַ לְקַטְרֵג. הַשֵּׁם יָשִׂים בֵּינֵינוּ אַהֲבָה וְאַחֲוָה וְשָׁלוֹם וְרֵעוּת. 

~ פרק ג' - חיי הנצח והעולם הזה תלויים בשמירת הלשון 

<b>בּוֹ יְבֹאַר, שֶׁבִּשְׁמִירַת הַלָּשׁוֹן תָּלוּי חַיֵּי הַנֶּצַח וְטוֹבַת הָעוֹלָם הַזֶּה. </b> 

[[עוֹד]] נוּכַל לוֹמַר, מַה שֶׁתָּלָה דָּוִד הַמֶּלֶךְ עָלָיו הַשָּׁלוֹם עֶצֶם חַיִּים הַנִּצְחִיִּים וְטוֹבַת עוֹלָם הַזֶּה בִּשְׁמִירַת הַלָּשׁוֹן. כִּי יָדוּעַ הוּא, שֶׁעַל כֵּן נִקְרֵאת נִשְׁמָתוֹ שֶׁל הָאָדָם בְּשֵׁם נִשְׁמַת חַיִּים, עֲבוּר שֶׁבָּהּ יִחְיֶה הָאָדָם חַיֵּי הַנֶּצַח, וּבַעַל לָשׁוֹן הָרָע נִשְׁמָתוֹ הַקְּדוֹשָׁה מִסְתַּלֶּקֶת מִמֶּנּוּ עֲבוּר זֶה, כְּמוֹ שֶׁכָּתוּב בַּזֹּהַר הַקָּדוֹשׁ פָּרָשַׁת מְצֹרָע. 

[[וְגַם]] בָּעוֹלָם הַזֶּה מְעֻתָּד, שֶׁיָּבוֹאוּ עָלָיו יִסּוּרִים, וְהֵם הַפֵּרוֹת שֶׁל הֶעָוֹן הַמַּר, כְּמוֹ שֶׁמְּפֹרָשׁ בִּירוּשַׁלְמִי פֶּרֶק א' דְּפֵאָה הֲלָכָה א', שֶׁנִּפְרָעִין עַל זֶה הֶעָוֹן מִן הָאָדָם בָּעוֹלָם הַזֶּה, וְהַקֶּרֶן קַיֶּמֶת לוֹ לָעוֹלָם הַבָּא. 

[[וְהָאִישׁ]] הַחוֹסֵם פִּיו מִלְּדַבֵּר דְבָרִים הָאֲסוּרִים, זוֹכֶה לְחַיֵּי עוֹלָם הַבָּא, לָאוֹר הַגָּנוּז לַצַּדִּיקִים, כְּמוֹ שֶׁכָּתַב הַגְּרָ''א בְּשֵׁם הַמִּדְרָשׁ שֶׁעַל כָּל רֶגַע וָרֶגַע, שֶׁאָדָם חוֹסֵם פִּיו, זוֹכֶה לָאוֹר הַגָּנוּז, שֶׁאֵין כָּל מַלְאָךְ וּבְרִיָּה יָכוֹל לְשַׁעֵר. 

[[עַל]] כֵּן הִזְהִיר אוֹתָנוּ דָּוִד הַמֶּלֶךְ עָלָיו הַשָׁלוֹם {תהילים ל''ד י''ג}: ''מִי הָאִישׁ הֶחָפֵץ חַיִּים'' בָּעוֹלָם הַבָּא וְלִרְאוֹת טוֹב בָּעוֹלָם הַזֶּה? ''נְצֹר לְשׁוֹנְךָ מֵרָע''. 

[[עוֹד]] יֵשׁ עִנְיָן פָּשׁוּט, אֲשֶׁר נוּכַל לְהִתְבּוֹנֵן מִזֶּה אֶת גְּנוּת הֶעָוֹן הַמַּר הַנַּ''ל, וְהוּא, כִּי יָדוּעַ הוּא שֶׁיִּתְרוֹן הָאָדָם מִכָּל בַּעֲלֵי הַחַיִּים הוּא בְּמַה שֶׁהוֹסִיף בּוֹ הַקָּדוֹשׁ בָּרוּךְ הוּא אֶת נֶפֶשׁ הַמְדַבֶּרֶת, כְּמוֹ שֶׁכָּתוּב {בראשית ב' ז'}: ''וַיִּפַּח בְּאַפָּיו נִשְׁמַת חַיִּים וַיְהִי הָאָדָם לְנֶפֶשׁ חַיָּה'', וְתִרְגֵּם אוּנְקְלוּס: לְרוּחַ מְמַלְּלָא, וְזֶהוּ רַק אִם הוּא מְתַקֵּן בְּכֹחַ הַדִּבּוּר, אֲשֶׁר נָתַן לוֹ הַקָּדוֹשׁ בָּרוּךְ הוּא. לֹא כֵן אִם הוּא מִשְׁתַּמֵּשׁ בְּדִבּוּרוֹ לְרַע, הוּא גָּרוּעַ יוֹתֵר מֵהַבְּהֵמָה אֲשֶׁר עַל הָאָרֶץ, כִּי הִיא אֵינֶנָּה מְקַלְקֶלֶת עַל כָּל פָּנִים. וְזֶהוּ שֶׁדִּיֵּקּ הַכָּתוּב: ''מִי הָאִישׁ'' וְגוֹ' דְּאִי לָאו הָכִי אֵינוֹ בִּכְלַל אִישׁ. וּבִפְרָט אִם הוּא בֶּן תּוֹרָה מִנְכָּר יוֹתֵר גְּנוּתוֹ בָּזֶה, וְהוּא דּוֹמֶה לִטְרַקלִין גָּדוֹל וּבִיב שֶׁל בֻּרְסְקִי קָבוּעַ בְּתוֹכוֹ, כְּמוֹ דְּאִיתָא כְּעֵין זֶה בְּמַסֶּכֶת דֶּרֶךְ אֶרֶץ פֶּרֶק ג', עַיֵּן שָׁם. 

[[וְהַגָּאוֹן]] ר' רְפָאֵל זַ''ל בְּסִפְרוֹ ''מַרְפֵּא לָשׁוֹן'' בֵּאֵר אֶת הַפָּסוּק הַזֶּה גַּם כֵּן בְּטוּב טַעַם וָדַעַת. וְהוּא לְפִי מַה שֶּׁכָּתַב בְּסֵפֶר ''חוֹבַת הַלְּבָבוֹת'' בְּשַׁעַר הַכְּנִיעָה וְזֶה לְשׁוֹנוֹ: הַרְבֵּה בְּנֵי אָדָם יָבוֹאוּ לְיוֹם הַחֶשְׁבּוֹן, וּכְשֶׁמַּרְאִים לָהֶם מַעֲשֵׂיהֶם, יִמָּצֵא בְּסֵפֶר זְכֻיּוֹתָם זְכֻיּוֹת, שֶׁלֹּא עָשׂוּ אוֹתָם, וְיֹאמְרוּ: לֹא עָשִׂינוּ. וְיֵאָמֵר לָהֶם: עָשׂוּ אֶת אֲשֶׁר דִּבֵּר בָּכֶם וְסִפֵּר בִּגְנוּתְכֶם. וְכֵן כְּשֶׁיַּחְסְרוּ מִסְפַּר זְכֻיּוֹת הַמְסַפְּרִים בִּגְנוּתָם, יְבַקִּשׁוּ בָּעֵת הַהִיא, וְיֵאָמֵר לָהֶם: אָבְדוּ מִכֶּם, בְּעֵת שֶׁדִּבַּרְתֶּם בִּפְלוֹנִי וּפְלוֹנִי. וְכֵן יֵשׁ מֵהֶם גַּם כֵּן, שֶׁיִּמְצְאוּ בְּסֵפֶר חוֹבוֹתָם חוֹבוֹת שֶׁלֹּא עָשׂוּ, וּכְשֶׁאוֹמְרִים: לֹא עֲשִׂינוּם, יֵאָמֵר לָהֶם: נוֹסְפוּ עֲלֵיכֶם בַּעֲבוּר פְּלוֹנִי וּפְלוֹנִי שֶׁדִּבַּרְתֶּם בָּם וְכוּ' עַד כָּאן לְשׁוֹנוֹ, וְכֵן כָּתְבוּ שְׁאָרֵי סְפָרִים הַקְּדוֹשִׁים. 

[[וְאִם]] כֵּן הַדָּבָר, מִי שֶׁמֻּטְבָּע, חַס וְשָׁלוֹם, בַּמִּדָּה הָרָעָה הַזֹּאת לְהָרִיק עַל חֲבֵרוֹ בְּחִצֵּי לְשׁוֹנוֹ תָּמִיד, לֹא יוֹעִיל לְנַפְשׁוֹ בְּשׁוּם חָכְמָה וְעֵצָה, אֲפִלּוּ אִם יַרְגִּיל אֶת נַפְשׁוֹ תָּמִיד לְתוֹרָה וּלְמִצְוֹת, כִּי מִיָּד שֶׁיִּשְׂתַּכֵּר שָׁבוּעַ אוֹ שְׁבוּעַיִם אֵיזֶה אֹשֶר נִצְחִי עַל יְדֵי תּוֹרָה וּמִצְוֹת, יִמְצָא אֶת חֲבֵרוֹ בְּחִצֵּי פִּיו וְיִתֵּן לוֹ זְכֻיּוֹתָיו לָנֶצַח וְיִקַח תְּמוּרָתָם אֶת עֲוֹנוֹתָיו. וְאִם אַחַר כָּךְ יִשְׂתַּכֵּר עוֹד אֵיזֶה חֳדָשִׁים אוֹ שְׁנַיִם אֶת אֹשֶר הַנִּצְחִי, גַּם כֵּן יְסֻבַּב לוֹ אָדָם אַחֵר וְיִתְּנֵם לוֹ, כַּנַּ"ל, וְכֵן תָּמִיד עַד יוֹם מוֹתוֹ, חַס וְשָׁלוֹם. כְּלָלוֹ שֶׁל דָּבָר, הָאָדָם הַזֶּה עָלוּל הוּא שֶׁיֵּצֵא מִן הָעוֹלָם נָקִי מִנְּכָסָיו, הַיְנוּ הַקִּנְיָנִים הַנִּצְחִיִּים שֶׁל תּוֹרָה וּמִצְוֹת, וְיִהְיֶה מְמֻלָּא תְּמוּרָתָם בַּעֲוֹנוֹת רַבִּים וַעֲצוּמִים, מִינִים מִמִּינִים שׁוֹנִים, שֶׁל כַּמָּה וְכַמָּה אֲנָשִׁים, שֶׁלָּקַח מִכָּל אֶחָד לְפִי עֵרֶךְ הַבִּזָּיוֹן וְהַכְּלִמָּה, שֶׁהִגִּיעַ לָהֶם עַל יָדוֹ בִּימֵי חַיָּיו. עַל כֵּן הִזְהִיר אוֹתָנוּ דָּוִד הַמֶּלֶךְ עָלָיו הַשָּׁלוֹם, תְּחִלַּת הַכֹּל, לִנְצֹר לְשׁוֹנוֹ מֵרַע, וְאַחַר כָּךְ: ''סוּר מֵרָע וַעֲשֵׂה טוֹב''. כִּי עַל יְדֵי שֶׁיִּנְצֹר לְשׁוֹנוֹ, כַּמָּה מֵהַטּוֹב שֶׁיַּזְמִין לוֹ הַקָּדוֹשׁ בָּרוּךְ הוּא, אִם מְעַט וְאִם הַרְבֵּה, עַל כָּל פָּנִים בְּיָדוֹ יִשָּׁאֵר וְלֹא יִנָּתֵן לַאֲחֵרִים חֵילוֹ. 

~ פרק ד' - כוחה של לשון הרע 

<b>בּוֹ יְבֹאר כֹּחָהּ שֶׁל לָשׁוֹן הָרָע.</b> 

[[כַּמָּה]] גָּדוֹל כֹּחָהּ שֶׁל לָשׁוֹן הָרָע, שֶׁהִיא שְׁקוּלָה כְּנֶגֶד ג' עֲוֹנוֹת הַחֲמוּרוֹת, כְּמוֹ שֶׁאָמְרוּ בַּעֲרָכִין {דף ט"ו:}. וּבְמִדְרַשׁ שׁוֹחֵר טוֹב: תָּנָא דְּבֵי ר' יִשְׁמָעֵאל: כָּל הַמְסַפֵּר לָשׁוֹן הָרָע, מַגְדִּיל עֲוֹנוֹת כְּנֶגֶד ג' עֲבֵרוֹת: עֲבוֹדָה זָרָה וְגִלּוּי עֲרָיוֹת וּשְׁפִיכַת דָּמִים, דִּכְתִיב הָכָא {תהילים י''ב ד'}: ''לָשׁוֹן מְדַבֶּרֶת גְּדוֹלוֹת", וְאִלּוּ בַּעֲבוֹדָה זָרָה כְּתִיב {שמות ל"ב ל''א}: "אָנָּא חָטָא הָעָם הַזֶּה חֲטָאָה גְּדוֹלָה". וּבְגִלּוּי עֲרָיוֹת כְּתִיב {בראשית ל''ט ט'}: "וְאֵיךְ אֶעֱשֶׂה הָרָעָה הַגְּדוֹלָה הַזֹּאת''. וּבִשְׁפִיכַת דָּמִים כְּתִיב {בראשית ד' י''ג}: ''גָּדוֹל עֲוֹנִי מִנְּשׂוֹא'', בָּא לְהוֹדִיעֲךָ, שֶׁקָשֶׁה לָשׁוֹן הָרָע מִשְּׁלשׁ עֲוֹנוֹת הַלָּלוּ. דָּבָר אַחֵר, שֶׁהַהוֹרֵג אֶת הַנֶּפֶשׁ אֵינוֹ הוֹרֵג אֶלָּא נֶפֶשׁ אַחַת, וְהָאוֹמֵר לָשׁוֹן הָרָע הוֹרֵג שְׁלֹשׁה, הַמְסַפְּרוֹ וְהַמְקַבְּלוֹ וְהַנֶּאֱמָר עָלָיו. וּמִנַּיִן אַתָּה לָמֵד זֶה? מִדּוֹאֵג, שֶׁאָמַר לָשׁוֹן הָרָע עַל אֲחִימֶלֶךְ לִפְנֵי שָׁאוּל, וְנֶהֶרְגוּ שְׁלָשְׁתָּן. שָׁאוּל שֶׁקִבְּלוֹ, וַאֲחִימֶלֶךְ שֶׁנֶּאֱמַר עָלָיו, וְדוֹאֵג שֶׁאֲמָרוֹ. שָׁאוּל שֶׁקַבְּלוֹ, שֶׁנֶּאֱמַר: "מוֹת תָּמוּת אֲחִימֶלֶךְ''. וְדוֹאֵג שֶׁאֲמָרוֹ, שֶׁנִּטְרַד מִן הָעוֹלָם, שֶׁנֶּאֱמַר {תהלים נ''ב ז'}: ''גַּם אֵל יִתָּצְךָ לָנֶצַח'' מִן חַיֵּי הָעוֹלָם, וּמִי גָּרַם לוֹ? לָשׁוֹן הָרָע. 

[[וְאִיתָא]] בְּסִפְרִי וְכֵן אָמְרוּ בַּעֲרָכִין {דף ט''ו.} עֲשָׂרָה נִסְיוֹנוֹת נִסּוּ אֲבוֹתֵינוּ, וּבְכֻלָּם לֹא נֶחְתַּם גְּזַר דִּינָם אֶלָּא עַל עֲוֹן לָשׁוֹן הָרָע, שֶׁנֶּאֱמַר {אבות ה' ד'}: ''וַיְנַסּוּ אוֹתִי זֶה עֶשֶׂר פְּעָמִים וְלֹא שָׁמְעוּ בְּקּוֹלִי'', וּכְתִיב {מַלְאָכִי ב' י''ז}: ''הוֹגַעְתֶּם ה' בְּדִבְרֵיכֶם". 

[[וְכֵן]] מָצִינוּ בְּמִדְרַשׁ שׁוֹחֵר טוֹב וּבִירוּשַׁלְמִי פֶּרֶק א' דְּפֵאָה הֲלָכָה א', שֶׁבִּימֵי אַחְאָב, אַף שֶׁהָיוּ עוֹבְדִין עֲבוֹדָה זָרָה, הָיוּ נוֹצְחִין הַמִּלְחָמוֹת, מִפְּנֵי שֶׁלֹּא הָיָה בָּהֶן לָשׁוֹן הָרָע, וְהָרְאָיָה שֶׁלֹּא הִלְשִׁינוּ אֶת עוֹבַדְיָה, שֶׁהֶחְבִּיא מֵאָה נְבִיאִים בִּשְׁתֵּי מְעָרוֹת, וְלֹא גִּלָּה אָדָם שֶׁיֵּשׁ נָבִיא בְּיִשְׂרָאֵל מִבִּלְתִּי אֵלִיָּהוּ, כְּמוֹ שֶׁאָמַר {מלכים א' י''ח כ''ב}: ''אֲנִי נוֹתַרְתִּי נָבִיא לַה' לְבַדִּי'', אַף שֶׁכָּל הָעוֹלָם יָדְעוּ מִזֶּה, שֶׁהֵן הָיוּ נוֹתְנִין לְעוֹבַדְיָה לְכַלְכְּלָם לֶחֶם וּמַיִם (וכן כתב הסמ''ק בבאור הדבר עיין שם). וּבְסוֹף יְמֵי שָׁאוּל שֶׁהָיָה בֵּינֵיהֶם דֵּלָטוֹרְיָא, כְּמוֹ דּוֹאֵג וְהַזִּיפִים, אַף שֶׁלֹּא הָיָה בָּהֶם עֲבוֹדָה זָרָה כְּמוֹ בִּימֵי אַחְאָב, וְהָיָה נִמְצָא בָּהֶם תִּינוֹקוֹת שֶׁהָיוּ יוֹדְעִין מ''ט פָּנִים בַּתּוֹרָה, הָיוּ יוֹרְדִין לְמִלְחָמָה וְנוֹפְלִין. 

[[וְגוֹרֶמֶת]] לְסַלֵּק אֶת הַשְּׁכִינָה מִיִּשְׂרָאֵל, כְּמוֹ שֶׁכָּתוּב בְּמִדְרָשׁ רַבָּה פָּרָשַׁת שׁוֹפְטִים: אָמַר רַבִּי מוֹנָא: כָּל שֶׁאוֹמֵר לָשׁוֹן הָרָע מְסַלֵּק הַשְׁכִינָה מִמַּטָּה לְמַעְלָה, תֵּדַע לְךָ, מַה דָּוִד אוֹמֵר? {תהילים נ''ז ה'}: ''נַפְשִׁי בְּתוֹךְ לְבָאִם אֶשְׁכְּבָה לֹהֲטִים בְּנֵי אָדָם שִׁנֵּיהֶם חֲנִית וְחִצִּים וּלְשׁוֹנָם חֶרֶב חַדָּה'', מַה כְּתִיב אַחֲרָיו? ''רוּמָה עַל הַשָּׁמַיִם אֱלֹהִים'' וְגוֹ', אָמַר דָּוִד: רִבּוֹנוֹ שֶׁל עוֹלָם, מַה הַשְּׁכִינָה עוֹשָׂה לְמַטָּה? סַלֵּק הַשְׁכִינָה לָרָקִיעַ. וְכֵן אִיתָא בְּמִדְרָשׁ רַבָּה פָּרָשַׁת תֵצֵא: אָמַר הַקָּדוֹשׁ בָּרוּךְ הוּא: בָּעוֹלָם הַזֶּה עַל יְדֵי שֶׁהָיָה לָשׁוֹן הָרָע בֵּינֵיכֶם סִלַּקְתִּי שְׁכִינָה מִבֵּינֵיכֶם. [וּכְעֵין זֶה אָמְרוּ גַּם כֵּן בַּעֲרָכִין {דף ט''ו:}: אָמַר רַב חִסְדָּא, אָמַר מַר עוּקְבָא: כָּל הַמְסַפֵּר לָשׁוֹן הָרָע אָמַר הַקָּדוֹשׁ בָּרוּךְ הוּא: אֵין אֲנִי וָהוּא יְכוֹלִין לָדוּר בָּעוֹלָם, שֶׁנֶּאֱמַר וְגוֹ']. וְלֹא חָרְבָה יְרוּשָׁלַיִם בְּמִקְּדָּשׁ שֵׁנִי, אֶלָּא בַּעֲוֹן מְסַפְּרֵי לָשׁוֹן הָרָע שֶׁהָיָה בֵּינֵיהֶם, בִּשְׁבִיל שִׂנְאַת חִנָּם שֶׁהָיָה בָּהֶם, כְּמוֹ שֶׁכָּתוּב בְּיוֹמָא {דף ט':} [וּבְגִיטִין דַּף נ''ו ונ''ז: בְּשֵׁם ר' אֶלְעָזָר וּכְמוֹ שֶׁפֵּרֵשׁ רַשִּׁ''י שָׁם דִּבּוּר הַמַּתְחִיל ''וְהַיְנוּ'']. 

[[וְהַמְסַכְסֵךְ]] בְּלָשׁוֹן הָרָע וּרְכִילוּת שֶׁלּוֹ בֵּין אֲנָשִׁים אֲהוּבִים וְעוֹשֶׂה בֵּינֵיהֶם מַחֲלֹקֶת, חַס וְשָׁלוֹם, הוּא מְתֹעָב עֲבוּר זֶה לִפְנֵי ה', וְקָשֶׁה עָוֹן הַזֶּה יוֹתֵר מֵעֲוֹן גַּאֲוָה וְשֶׁקֶר וּשְׁפִיכַת דַּם נָקַי וְכוּ', כְּמוֹ שֶׁכָּתוּב בְּמִשְׁלֵי {ו' ט''ז}: ''שֶׁשׁ הֵנָּה שָׂנֵא ה' וְשֶׁבַע תּוֹעֲבַת נַפְשׁוֹ; עֵינַיִם רָמוֹת לְשׁוֹן שָׁקֶר וְיָדַיִם שׂפְכוֹת דַּם נָקִי וְגוֹ'; וּמְשַׁלֵּחַ מְדָנִים בֵּין אַחִים'', וְאָמְרוּ חֲזַ''ל {ויקרא רבה פרשה ט''ז} דְּזוֹ הִיא הַשְּׁבִיעִית הַקָּשָׁה שֶׁבְּכֻלָּן. 

[[וְיוֹתֵר]] מִזֶּה מָצִינוּ בַּמִּדְרָשׁ, שֶׁאֵין הַקָּדוֹשׁ בָּרוּךְ הוּא רוֹצֶה לְהִשְׁתַּתֵּף כְּלָל עִם בַּעַל לָשׁוֹן הָרָע לְהַצִּיל אוֹתוֹ מִצָּרוֹתָיו, וְאֵין שׁוּם עֵצָה לָאָדָם, רַק שֶׁיִּנְצֹר לְשׁוֹנוֹ מֵרַע וְגַם יַטְמִין תָּמִיד אֶת עַצְמוֹ מִלֵּישֵׁב בַּחֲבוּרַת אֲנָשִׁים הַמְדַבְּרִים דִּבְרֵי גְּנַאי מֵחַבְרֵיהֶם. 

[[וְזֶה]] לְשׁוֹן הַמִּדְרָשׁ וְסִפְרֵי זוּטָא [הֱבִיאוֹ הַיַּלְקוּט פָּרָשַׁת תֵצֵא]: אָמַר הַקָּדוֹשׁ בָּרוּךְ הוּא: מִכָּל צָרוֹת הַבָּאוֹת עֲלֵיכֶם אֲנִי יָכוֹל לְהַצִּיל אֶתְכֶם, אֲבָל בְּלָשׁוֹן הָרָע הַטְמֵן עַצְמְךָ וְאֵין אַתָּה נִפְסָד. מָשָׁל לְעָשִׁיר שֶׁהָיָה אוֹהֵב בֶּן כַּפְרִי, הָלַךְ לִשְׁאֹל בִּשְׁלוֹמוֹ, וְהָיָה שָׁם כֶּלֶב שׁוֹטֶה, וְהָיָה נוֹשֵׁךְ אֶת הַבְּרִיוֹת, אָמַר אוֹתוֹ עָשִׁיר לְאוֹהֲבוֹ: בְּנִי, אִם אַתָּה חַיָּב לְאָדָם, אֲנִי פּוֹרֵעַ לְךָ, וְאַל תִּתְחַבֵּא מִמֶּנּוּ, אֲבָל אִם רָאִיתָ כֶּלֶב שׁוֹטֶה מִמֶּנּוּ הִתְחַבֵּא, שֶׁאִם נוֹשֶׁכְךָ, אֵינִי יוֹדֵעַ מַה לַּעֲשׂוֹת לְךָ. כָּךְ אָמַר הַקָּדוֹשׁ בָּרוּךְ הוּא {איוב ה' י''ט}: ''בְּשֵׁשׁ צָרוֹת יַצִּילֶךְ'', {שם כ''א} [וּ] ''בְּשׁוֹט לָשׁוֹן תֵּחָבֵא''. עַד כָּאן לְשׁוֹנוֹ. 

וּרְאֵה אֶת הַמְתָּקַת דִּבְרֵי חֲזַ''ל, שֶׁהִמְתִּיקוּ אֶת דִּבְרֵי הַמְקֻלְקָל בְּחֵטְא זֶה כְּמוֹ הַמְנֻשָׁךְ מִכֶּלֶב שׁוֹטֶה, כִּי בֶּאֱמֶת שְׁנֵיהֶם שָׁוִים, כְּמוֹ שֶׁכָּתוּב בְּיוֹמָא {דף פ''ד}, שֶׁמִּי שֶׁנְּשָׁכוֹ כֶּלֶב שׁוֹטֶה אֵין לוֹ רְפוּאָה, וְעַל לָשׁוֹן הָרָע גַּם כֵּן אָמְרוּ, שֶׁהַמֻרְגָּל בְּעָוֹן זֶה חַס וְשָׁלוֹם, אֵין לוֹ תַּקָּנָה, כְּמוֹ שֶׁאָמְרוּ {ערכין ט''ו:}: סִפֵּר, אֵין לוֹ תַּקָּנָה. 

[[הג''ה]]. [וּמַה יָּפָה מְלִיצַת חֲכָמֵינוּ זַ''ל, כִּי כַּאֲשֶׁר נִתְבּוֹנֵן הֵיטֵב נִמְצָא בּוֹ כָּל הַסִּימָנִים שֶׁאָמְרוּ חֲכָמֵינוּ זַ''ל בְּיוֹמָא פֶּרֶק ח' {דף פ''ג:} בְּכֶלֶב שׁוֹטֶה, וּלְפִיכָךְ נִמְשָׁךְ עָלָיו עַל יְדֵי זֶה גַּם כֵּן רוּחַ הַטֻּמְאָה הַשּׁוֹרָה עַל הַכֶּלֶב הַהוּא. כִּי זֶהוּ לְשׁוֹן הַגְּמָרָא שָׁם: תָּנוּ רַבָּנָן: חֲמִשָּׁה דְּבָרִים נֶאֶמְרוּ בְּכֶלֶב שׁוֹטֶה: פִּיו פָּתוּחַ, וְרִירוֹ נוֹטֵף, וְאָזְנָיו סְרוּחוֹת, וּזְנָבוֹ מֻנַּחַת לוֹ בֵּין יַרְכוֹתָיו, וּמְהַלֵּךְ עַל צִדֵּי רְשׁוּת הָרַבִּים, וְיֵשׁ אוֹמְרִים אַךְ נוֹבֵחַ, וְאֵין קוֹלוֹ נִשְׁמָע וְכוּ'. דְּחָיֵף בֵּהּ {המתחכך בו} מִסְתַּכֵּן, דְּנָכֵית לֵהּ {שנושכו} מִית. דְּחָיֵף בֵּהּ מִסְתַּכֵּן, מַאי תַּקַנְתֵּהּ? נִשְׁלָח מָאנֵהּ וְנִשְׁדִינְהוּ קַמֵּהּ וְנִרְהַט {יפשט בגדיו ויזרקם לפניו וירוץ}.

וְעַתָּה נְבָאֵר: 

<b>א.</b> פִּיו פָּתוּחַ, וְזֶהוּ גַּם כֵּן דַּרְכּוֹ שֶׁל הַבַּעַל לָשׁוֹן הָרָע לִהְיוֹת פִּיו פָּתוּחַ תָּמִיד לְדַבֵּר עַל כָּל מִי שֶׁיִּזְדַּמֵּן לְפָנָיו כְּקָטָן כְּגָדוֹל. 

<b>ב.</b> רִירוֹ נוֹטֵף, וְהַיְנוּ, מֵחֲמַת שֶׁרוּחַ רָעָה שׁוֹרָה עָלָיו, וְנִתְגַּבֵּר עָלָיו עַד מְאֹד כֹּחַ הַכַּעַס וְהָעַזּוּת הַמֻּטְבָּע בּוֹ, (כְּמַאֲמָרָם {ביצה כ''ה:}: ג' עַזִּין הֵן, עַז שֶׁבַּחַיּוֹת כֶּלֶב וְכוּ') לִבְלֹעַ אֶת כָּל הַמִּזְדַּמֵּן נֶגְדּוֹ, וּמֵחֲמַת זֶה נוֹטֵף רִיר מִפִּיו, וּבִפְרָט שֶׁפִּיו פָּתוּחַ, וְאֵין לוֹ מִסְגֶּרֶת לְהָרִיר לְהִתְעַכֵּב שָׁם. כֵּן הוּא דֶּרֶךְ בַּעַל לָשׁוֹן הָרָע הַקָּבוּעַ לְהִתְרַגֵּז תָּמִיד עַל כָּל מִי שֶׁיַּעֲלֶה בְּרוּחוֹ. 

וְעוֹד יֵשׁ בָּזֶה עִנְיָן יוֹתֵר נָאוֹת, וְהוּא כְּמוֹ שֶׁכֶּלֶב שׁוֹטֶה דַּרְכּוֹ לִנְטֹּף רִירוֹ, וְהוּא לֵיחַת הַכֶּלֶב, אֲשֶׁר הִיא בְּוַדַּאי מְאוּסָה עַד מְאֹד, וּבִפְרָט מִכֶּלֶב שׁוֹטֶה, וְאִם כֵּן כָּל מָקוֹם שֶׁהָיָה שָׁם הַכֶּלֶב שׁוֹטֶה, אֲפִלּוּ עַל אֵיזֶה רְגָעִים אֲחָדִים, מִנְכָּר אֲפִלּוּ אַחַר הִסְתַּלְּקוֹ מִשָּׁם מֵהָרִיר הַנִּשְׁפָּךְ מִפִּיו הַפָּתוּחַ תָּמִיד, כֵּן הוּא דֶּרֶךְ בַּעַל לָשׁוֹן הָרָע, פִּיו פָּתוּחַ כַּכֶּלֶב הַנַּ''ל, וּמַעֲלֶה צַחֲנָתוֹ בְּכָל מָקוֹם שֶׁהוֹלֵךְ וְעוֹשֶׂה רֹשֶם בְּאוֹתוֹ מָקוֹם. 

<b>עוֹד</b> ג' סִימָנִים יֵשׁ בְּכֶלֶב שׁוֹטֶה, אָזְנָיו סְרוּחוֹת וְכוּ' וְכַנַּ''ל. וְהַיְנוּ כִּי הַכֶּלֶב שׁוֹטֶה, מִלְּבַד מַה שֶּׁנְּשִׁיכָתוֹ הִיא מְסֻכֶּנֶת עַד מְאֹד, וּכְמוֹ שֶׁאָמְרוּ חֲזַ''ל, רְצוֹנוֹ מְאֹד לִנְשֹׁךְ כָּל מִי שֶׁיִּזְדַּמֵּן לְפָנָיו, וּכְדֵי שֶׁלֹּא יִסָּתְרוּ בְּנֵי אָדָם מִמֶּנּוּ מִפְּנֵי גֹּדֶל הַסַּכָּנָה מֵחֲמַת הָרוּחַ רָעָה הַשּׁוֹרָה עָלָיו וּכְמוֹ שֶׁכָּתוּב שָׁם, הוּא מִתְחַבֵּא וּמַסְתִּיר לְעַצְמוֹ בְּכָל אֹפֶן, וּבְפֶתַע פִּתְאֹם הוּא פּוֹגֵעַ לָאָדָם וְנוֹשְׁכוֹ. וְלָכֵן הוּא מְהַלֵּךְ וְלֹא רָץ וּבְצִדֵי רְשׁוּת הָרַבִּים וְלֹא בִּרְשׁוּת הָרַבִּים נֶגֶד בְּנֵי אָדָם, [כִּי שָׁם הוּא מַהֲלַךְ אֲנָשִׁים, כְּמַאֲמָרָם {בבא קמא דף ס':}: לְעוֹלָם אַל יְהַלֵּךְ אָדָם בְּצִדֵּי הַדְּרָכִים], כְּדֵי שֶׁיַּחְשֹׁב כָּל רוֹאֵהוּ, כִּי הוֹלֵךְ הוּא לְאַט לְדַרְכּוֹ. וּמִשּׁוּם זֶה גַּם כֵּן אָזְנָיו סְרוּחוֹת, כִּי יָדוּעַ שֶׁהִטְבִּיעַ הַקָדוֹשׁ בָּרוּךְ הוּא אֵצֶל כֶּלֶב חוּשׁ הַשֵׁמַע גָּדוֹל, כְּדֵי שֶׁעַל יְדֵי זֶה יוּכַל לִשְׁמֹר אֶת בְּעָלָיו וְאֶת עַצְמוֹ לְבִלְתִּי לִפְגֹּעַ בָּם לְרָעָה, וְעַל כֵּן הַכֶּלֶב הַזֶּה, שֶׁרוֹצֶה לְסַכֵּן אֶת כָּל אֶחָד מְהַלֵּךְ בְּצִדֵּי רְשׁוּת הָרַבִּים וְאָזְנָיו סְרוּחוֹת [הַיְנוּ גְּדוֹלוֹת וּכְפוּלוֹת לְמַטָּה וּכְפֵרוּשׁ רַשִׁ''י שָׁם], שֶׁיִּהְיֶה נִרְאֶה לְאֵלּוּ הוֹלֵךְ לְדַרְכּוֹ וְאֵינוֹ רוֹצֶה לִשְׁמֹעַ שׁוּם דְּבַר מַה שֶּׁבְּצִדּוֹ. וּמֵחֲמַת זֶה גַּם כֵּן זְנָבוֹ מֻנַּחַת לוֹ בֵּין יַרְכוֹתָיו וְאֵינוֹ מַגְבִּיהוֹ, וְכָל זֶה כְּדֵי לְהַרְאוֹת לַכֹּל, שֶׁהוּא שׁוֹקֵט וּבוֹטֵּחַ וְאֵינוֹ רוֹצֶה לְעוֹרֵר אֶת חוּשָׁיו לְהִלָּחֵם עִם הָאֲנָשִׁים הַנִּרְאִים כְּנֶגְדּוֹ. וְיֵשׁ אוֹמְרִים אַף נוֹבֵחַ וְאֵין קּוֹלוֹ נִשְׁמָע, וְהוּא הַכֹּל מִטַּעַם הַנַּ''ל כְּדֵי שֶׁיִּסְבְּרוּ הָעוֹלָם שֶׁהוּא הַטּוֹב שֶׁבְּכָל הַכְּלָבִים וְלֹא יִשָּׁמְרוּ מִמֶּנּוּ כְּלָל. כָּל אֵלּוּ הַפְּעֻלּוֹת עוֹשָׂה הָרוּחַ רָעָה הַשּׁוֹרָה עָלָיו. 

כֵּן מַמָּשׁ הוּא בַּעַל לָשׁוֹן הָרָע, מִלְּבַד מַה שֶּׁהוּא חוֹקֵר תָּמִיד אַחַר הַנַּעֲשֶׂה בְּבָתֵּי הָעִיר, כְּדֵי שֶׁיִּהְיֶה לוֹ מַה לְּסַפֵּר אַחַר כָּךְ בַּשּׁוּק [כְּפֵרוּשׁ רַשִּׁ"י בְּפָרָשַׁת קְדֹשִים], עוֹד הוּא מִתְהַפֵּךְ בְּעִנְיָנָיו, כִּי כַּאֲשֶׁר נִתְפַּרְסֵם עִנְיָנוֹ לְרָעָה שֶׁהוּא הוֹלֵךְ וּמְרַגֵּל מִזֶּה לָזֶה וְהוּא כְּקוֹץ בְּעֵינֵי אַנְשֵׁי הָעִיר, וְכָל אֶחָד שׁוֹמֵר עַצְמוֹ מִמֶּנּוּ, הוּא מְהַלֵּךְ עַל צִדֵּי רְשׁוּת הָרַבִּים בַּלָּאט וּבַחֲשַׁאי כְּאִלּוּ אֵין נוֹגֵעַ לוֹ דָּבָר, וְלָתוּר עַל יְדֵי זֶה אַחַר כָּל הַנַּעֲשֶׂה בָּעִיר בַּסֵּתֶר וּבַגָּלוּי. וּכְהַאי גַּוְנָא בְּעֵת שֶׁהוּא מְסַפֵּר הַלָּשׁוֹן הָרָע וְהָרְכִילוּת, יַעֲשֶׂה בְּדֶרֶךְ רַמָּאוּת, שֶׁיֵּרָאֶה כְּאִלּוּ הוּא מְסַפֵּר לְפִי תֻּמּוֹ, וְלֹא יְסַפֵּר כָּל הַסִּפּוּר, רַק מְרַמֵּז, וְעַל יְדֵי זֶה יָבִין חֲבֵרוֹ הַשְׁאָר. וְאָזְנָיו סְרוּחוֹת, וּזְנָבוֹ מֻנַּחַת לוֹ בֵּין יַרְכוֹתָיו, גַּם כֵּן שַׁיָּךְ בּוֹ מֵעֵין מַה שֶּׁנֶּאֱמַר בַּכֶּלֶב הַנַּ''ל, הַיְנוּ שֶׁאַף שֶׁבְּקִרְבּוֹ בּוֹעֲרִים בּוֹ כָּל חוּשֵׁי הַהֶרְגֵּשׁ, וּבִפְרָט חוּשׁ הַשְׁמִיעָה, לִשְׁמֹעַ מִכָּל דָּבָר הַנַּעֲשֶׂה בְּעִיר וְלָרוּץ וּלְרַגֵּל מִזֶּה לָזֶה, אַף עַל פִּי כֵן בְּפִרְסוּם מַרְאֶה לְעֵינֵי אֲנָשִׁים כְּאִלּוּ הוּא כּוֹבֵשׁ אֶת כָּל תְּנוּעוֹתָיו וְנֹחַ לַכֹּל וְאֵינוֹ רוֹצֶה לִשְׁמֹעַ שׁוּם דָּבָר מֵהַנַּעֲשֶׂה בֵּין אֲנָשִׁים, וְהַכֹּל כְּדֵי שֶׁלֹּא יִשָּׁמְרוּ אַנְשֵׁי הָעִיר מִמֶּנּוּ וְיִתְגַּלֶּה לוֹ הַכֹּל. וְיֵשׁ אוֹמְרִים אַף נוֹבֵחַ וְאֵין קוֹלוֹ נִשְׁמָע, כִּי בְּהַלָּשׁוֹן הָרָע שֶׁלּוֹ הוּא מַזִּיקוֹ בַּסֵּתֶר, וּבִפְרָט אוֹתָן כּוֹתְבֵי עָמָל (שֶׁקָּוֹרִין פַּאסְקְוִילִן) שֶׁעֲלֵיהֶם נֶאֱמַר {דברים כ"ז כ''ד}: ''אָרוּר מַכֶּה רֵעֵהוּ בַּסָּתֶר''. וְהַכֹּל הוּא, כְּדֵי שֶׁלֹּא יוּכַל חֲבֵרוֹ לְהִשָּׁמֵר מִמֶּנּוּ וְיוּכַל לְהַזִּיקּוֹ כְּעֵין הַכֶּלֶב הַנַּ''ל. לָכֵן נִמְשָׁךְ עָלָיו אוֹתוֹ רוּחַ הַטֻּמְאָה הַשּׁוֹרָה עַל הַכֶּלֶב שׁוֹטֶה, וְדִמָּהוּ הַסִּפְרִי לִמְנֻשָׁךְ מִן הַכֶּלֶב, כִּי גַּם עָלָיו שׁוֹרָה רוּחַ הַטֻּמֻאָה וְכַנַּ"ל]. [וְסוֹף הַמַּאֲמָר מְבֹאָר מֵעַצְמוֹ, וְעַיֵּן בְּסוֹף פֶּרֶק ט''ז]. 

[[וּמַה]] לִּי לְהַאֲרִיךְ עוֹד בִּגְדֻלַּת הֶעָוֹן הַמַּר הַזֶּה, אַחֲרֵי שֶׁאָמְרוּ עָלָיו שֶׁהוּא כְּעוֹבֵר עַל חֲמִשָּׁה חֻמְּשֵׁי תּוֹרָה וּכְכוֹפֵר בָּעִקָר, חַס וְשָׁלוֹם. שֶׁזֶּה לְשׁוֹן הַמִּדְרָשׁ רַבָּה {ויקרא פרשה ט''ז א'}: אָמַר ר' יְהוֹשֻׁעַ בֶּן לֵוִי: חֲמֵשׁ תּוֹרוֹת כְּתוּבוֹת בַּפָּרָשָׁה, ''זֹאת תּוֹרַת נֶגַע צָרַעַת'', "זֹאת הַתּוֹרָה לְכָל נֶגַע הַצָּרַעַת'', "זֹאת תִּהְיֶה תּוֹרַת הַמְצֹרָע'', ''זֹאת תּוֹרַת אֲשֶׁר בּוֹ נֶגַע צָרַעַת'', ''זֹאת תּוֹרַת הַצָּרַעַת'' הַמּוֹצִיא שֵׁם רָע, לְלַמֶּדְךָ, שֶׁכָּל הָאוֹמֵר לָשׁוֹן הָרָע עוֹבֵר עַל חֲמִשָּׁה סִפְרֵי תּוֹרָה וְכוּ'. 

[[וְאָמְרוּ]] חֲזַ''ל בַּעֲרָכִין {ט''ו:}: אָמַר ר' יוֹחָנָן מִשּׁוּם ר' יוֹסִי בֶּן זִמְרָא: כָּל הַמְסַפֵּר לָשׁוֹן הָרָע, כְּאִלּוּ כּוֹפֵר בָּעִקָר, שֶׁנֶּאֱמַר {תהילים י''ב ה'}: ''אֲשֶׁר אָמְרוּ לִלְשׂנֵנוּ נַגְבִּיר שְׂפָתֵינוּ אִתָּנוּ מִי אָדוֹן לָנוּ''. וְהַטַּעַם כְּמוֹ שֶׁכָּתְבוּ בְּסִפְרֵי יְרֵאִים, כִּי יָדוּעַ הוּא שֶׁמִּי שֶׁרוֹצֶה לְדַבֵּר לָשׁוֹן הָרָע הוּא מִסְתַּכֵּל בְּכָל צְדָדָיו, אוּלַי עוֹמֵד שָׁם הָאִישׁ הַהוּא וְעוֹשֶׂה עַיִן שֶׁל מַעְלָה כְּאִלּוּ אֵין רוֹאֶה, חַס וְשָׁלוֹם, וּכְמוֹ שֶׁאָמְרוּ חֲזַ"ל בְּגַנָּב. וּבְמִדְרַשׁ תַּנְחוּמָא {מצורע ב'} אִיתָא: קָשֶׁה לָשׁוֹן הָרָע שֶׁאֵין אָדָם מוֹצִיאוֹ מִפִּיו עַד שֶׁהוּא כּוֹפֵר בָּעִקָּר שֶׁנֶּאֱמַר וְכוּ'. 

[[עַל]] כֵּן מִי שֶׁיֵּשׁ לוֹ מֹחַ בְּקָדְקָדוֹ, יִרְאֶה תָּמִיד לְזָרֵז אֶת עַצְמוֹ וְלִלְחֹם מִלְחֶמֶת ה' עִם יִצְרוֹ, שֶׁלֹּא יִלָּכֵד בֶּעָוֹן הַמַּר הַגָּדוֹל הַזֶּה, וְאָז אַשְׁרֵי חֶלְקוֹ בָּעוֹלָם הַזֶּה וּבָעוֹלָם הַבָּא. 

~ פרק ה' - עונשן של בעלי לשון הרע 

<b>בּוֹ יְבֹאַר עָנְשָׁן שֶׁל בַּעֲלֵי לָשׁוֹן הָרָע.</b> 

[[כַּמָּה]] גָּדוֹל עָנְשׁוֹ שֶׁל בַּעַל לָשׁוֹן הָרָע, שֶׁמֵּבִיא עַל עַצְמוֹ נְגָעִים עַל יְדֵי דִּבּוּרוֹ וְנַעֲשֶׂה עַל יְדֵי זֶה מְצֹרָע מֻחְלָט, כְּמוֹ שֶׁכָּתוּב בַּעֲרָכִין {ט''ו:}: כָּל הַמְסַפֵּר לָשׁוֹן הָרָע נְגָעִים בָּאִין עָלָיו, שֶׁנֶּאֱמַר {תהילים ק''א ה'}: ''מְלָשְׁנִי בַסֵּתֶר רֵעֵהוּ אוֹתוֹ אַצְמִית'' וְכוּ' [פֵּרוּשׁ: אַצְמִית הוּא מִלְּשׁוֹן הַחְלָטַת הַנֶּגַע, כְּמוֹ שֶׁיָּלִיף שָׁם בַּגְּמָרָא], אָמַר רֵישׁ לָקְישׁ: ''זֹאת תִּהְיֶה תּוֹרַת הַמְצֹרָע'', תּוֹרַת הַמּוֹצִיא שֵׁם רָע. 

[[וּרְאֵה]], עַד הֵיכָן הֶחְמִירָה תּוֹרָה בְּטֻמְאַת מְצֹרָע, שֶׁהוּא חָמוּר יוֹתֵר מִטֻּמְאַת זָב וּבַעַל קֶרִי וּטְמֵא מֵת, שֶׁאֵינוֹ רָאוּי לָבוֹא אַף לְמַחֲנֵה יִשְׂרָאֵל כְּמוֹ שֶׁנֶּאֱמַר {ויקרא י''ג מ''ו}: ''בָּדָד יֵשֵׁב מִחוּץ לְמַחֲנֶה מוֹשָׁבוֹ''. 

[[וְאָמְרִינַן]] הָתָם, {ערכין ט''ז:} מַה נִּשְׁתַּנָּה מְצֹרָע שֶׁאָמְרָה תּוֹרָה ''בָּדָד יֵשֵׁב''? הוּא הִבְדִּיל בֵּין אִישׁ לְאִשְׁתּוֹ, בֵּין אִישׁ לְרֵעֵהוּ, לְפִיכָךְ אָמְרָה תּוֹרָה: בָּדָד יִהְיֶה מוֹשָׁבוֹ. וְאָמַר ר' יְהוֹשֻׁעַ בֶּן לֵוִי: מַה נִּשְׁתַּנָּה מְצֹרָע, שֶׁאָמְרָה תּוֹרָה יָבִיא שְׁתֵּי צִפֳּרִים לְטָהֳרָתוֹ? אָמַר הַקָּדוֹשׁ בָּרוּךְ הוּא: הוּא עָשָׂה מַעֲשֵׂה פַּטִיט {פירוש: דיבור התמידי}, יָבִיא קָרְבָּן פַּטִיט. 

[[וְגָרְסִינַן]] בְּסִפְרִי עַל מַה דִּכְתִיב {דברים כ''ד ח'} ''הִשָׁמֶר בְּנֶגַע הַצָּרַעַת'' וְגוֹ' וּכְתִיב בַּתְרֵהּ {שם ט'} ''זָכוֹר אֵת אֲשֶׁר עָשָׂה ה' אֱלֹקֶיךָ לְמִרְיָם'' וְגוֹ', וּמָה עִנְיָן זֶה לָזֶה? אֶלָּא מְלַמֵּד שֶׁלֹּא נֶעֶנְשָׁה, אֶלָּא עַל לָשׁוֹן הָרָע. וַהֲלֹא דְּבָרִים קַל וָחֹמֶר, מַה מִּרְיָם, שֶׁלֹּא דִּבְּרָה אֶלָּא בְּאָחִיהָ הַקָּטָן מִמֶּנָּה, נֶעֶנְשָׁה, הַמְדַבֵּר בְּמִי שֶׁגָּדוֹל מִמֶּנּוּ עַל אַחַת כַּמָּה וְכַמָּה. דָּבָר אַחֵר, וּמַה מִּרְיָם שֶׁכְּשֶׁדִּבְּרָה, לֹא שָׁמַע אוֹתָהּ שׁוּם בְּרִיָּה, אֶלָּא הַקָּדוֹשׁ בָּרוּךְ הוּא בִּלְבַד, כְּעִנְיָן שֶׁנֶּאֱמַר {במדבר י''ב ב'}: ''וַיִּשְׁמַע ה' '', כָּךְ נֶעֶנְשָׁה, הַמְדַבֵּר בִּגְנוּת חֲבֵרוֹ בָּרַבִּים עַל אַחַת כַּמָּה וְכַמָּה. 

[[וְגַם]] דָּרְשׁוּ {ויקרא רבה פרשה ט''ז} עַל פָּסוּק {קֹּהֶלֶת ה' ה'}: ''אַל תִּתֵּן אֶת פִּיךָ לַחֲטִיא אֶת בְּשָׂרֶךָ'', אַל תֹּאמַר לָשׁוֹן הָרָע בְּפִיךָ לְהַעֲנִישׁ כָּל בְּשָׂרְךָ בְּחֵטְא זֶה. רַבָּנָן פָּתְרֵי הַמִּקְרָא הַזֶּה בְּמִרְיָם, ''אַל תִּתֵּן אֶת'' וְגוֹ' זוֹ מִרְיָם, דִּכְתִיב {במדבר י''ב י'}: ''וְהִנֵּה מִרְיָם מְצֹרַעַת כַּשָּׁלֶג'', וְאַל תֹּאמַר: לִפְנֵי הַמַּלְאָךְ זֶה מֹשֶה, שֶׁנֶּאֱמַר {במדבר כ' ט''ז}: ''וַיִּשְׁלַח מַלְאָךְ וַיֹּצִאֵנוּ מִמִּצְרָיִם'', כִּי שְׁגָגָה הִיא, שֶׁנֶּאֱמַר {שם י''ב י''א}: ''אֲשֶׁר נוֹאַלְנוּ וַאֲשֶׁר חָטָאנוּ''. ''לָמָּה יִקְצֹף הָאֱלֹהִים עַל קוֹלֶךָ'', עַל לָשׁוֹן הָרָע שֶׁאָמַרְתָּ עַל מֹשֶה, שֶׁנֶּאֱמַר {שָׁם ט'}: ''וַיִּחַר אַף ה' בָּם וַיֵּלֶךְ''. ''וְחִבֵּל אֶת מַעֲשֵׂה יָדֶיךָ'', אָמַר ר' יוֹחָנָן: בְּפִיהָ חָטְאָה, וְכָל אֵיבָרֶיהָ לָקוּ, שֶׁנֶּאֱמַר {שם י'}: ''וְהֶעָנָן סָר מֵעַל הָאֹהֶל וְהִנֵּה מִרְיָם'' וְגוֹ', הֲדָא הוּא דִּכְתִיב: ''אַל תִּתֵּן אֶת פִּיךָ לַחֲטִיא אֶת בְּשָׂרֶךָ וְגוֹ' שֹׁמֵר פִּיו וּלְשׁוֹנוֹ'' וְגוֹ'. 

[[וְגָרְסִינַן]] בְּאֵלֶּה הַדְּבָרִים רַבָּהּ, {פרשה ו'} אָמַר ר' חַגַּי: אֵין הַנְּגָעִים בָּאִין אֶלָּא עַל לָשׁוֹן הָרָע. רַבָּנָן אָמְרֵי: תֵּדַע לְךָ שֶׁהוּא כֵּן, שֶׁהֲרֵי מִרְיָם הַצַּדֶּקֶת, עַל יְדֵי שֶׁדִּבְּרָה בְּמֹשֶה אָחִיהָ, קָרְבוּ בָּהּ הַנְּגָעִים, שֶׁנֶּאֱמַר {דְּבָרִים כ''ד ט'}: ''זָכוֹר אֵת אֲשֶׁר עָשָׂה ה' אֱלֹקֶיךָ לְמִרְיָם בַּדֶּרֶךְ בְּצֵאתְכֶם מִמִּצְרָיִם'', זֶה שֶׁאָמַר הַכָּתוּב {תהילים נ' כ'}: ''תֵּשֵׁב בְּאָחִיךָ תְדַבֵּר בְּבֶן אִמְּךָ תִּתֶּן דֹּפִי'' וְגוֹ', ר' יְהוֹשֻׁעַ בֶּן לֵוִי אָמַר: אִם הִרְגַּלְתָּ לְשׁוֹנְךָ לְדַבֵּר בְּאָחִיךָ שֶׁמֵּאָבִיךָ וְלֹא מֵאִמְּךָ, סוֹפְךָ: ''בְּבֶן אִמֶּךָ תִּתֶּן דֹּפִי'', שֶׁכָּל מִי שֶׁמְּלָאוֹ לִבּוֹ לְדַבֵּר בְּמִי שֶׁגָּדוֹל מִמֶּנּוּ, גּוֹרֵם רָעָה לְעַצְמוֹ שֶׁיִּקְרְבוּ בּוֹ הַנְּגָעִים. וְאִם אֵין אַתָּה מַאֲמִין, הֲרֵי מִרְיָם הַצַּדֶּקֶת סִימָן לְכָל בַּעֲלֵי לָשׁוֹן הָרָע, הֱוֵי ''זָכוֹר אֵת אֲשֶׁר עָשָׂה ה' אֱלֹקֶיךָ לְמִרְיָם'' וְגוֹ'. אָמַר ר' שִׁמְעוֹן: וּמַה מִּרְיָם הַצַּדֶּקֶת שֶׁלֹּא נִתְכַּוְּנָה לוֹמַר לָשׁוֹן הָרָע, אֶלָּא דִּבְּרָה בִּשְׁבִיל אָחִיהָ לְטוֹבָתוֹ, כָּךְ {עין בחפץ חיים כלל ח', בבאר מים חיים} אוֹתָן הָרְשָׁעִים, שֶׁמִּתְכַּוְּנִין לוֹמַר לָשׁוֹן הָרָע עַל חַבְרֵיהֶם לַחְתֹּךְ עַל חַיֵּיהֶם, עַל אַחַת כַּמָּה וְכַמָּה שֶׁיַּחְתֹּךְ הַקָּדוֹשׁ בָּרוּךְ הוּא אֶת לְשׁוֹנָם, שֶׁנֶּאֱמַר {תהילים י''ב ד'}: ''יַכְרֵת ה' כָּל שִׂפְתֵי חֲלָקוֹת''. 

[[גַם]] מָצִינוּ שֶׁהַמְרַגְּלִים בַּעֲוֹן לָשׁוֹן הָרָע מֵתוּ בְּמִיתָה מְשֻׁנָּה, כְּמוֹ שֶׁכָּתוּב {סוטה דף ל''ה} {בַּמִדְבָּר י''ד ל''ז}: ''וַיָּמֻתוּ הָאֲנָשִׁים מוֹצִאֵי דִּבַּת הָאָרֶץ רָעָה'' וְגוֹ' אָמַר ר' שִׁמְעוֹן בֶּן לָקישׁ, שֶׁמֵּתוּ בְּמִיתָה מְשׁוּנָה. וְאָמְרוּ שָׁם בַּגְּמָרָא: מְלַמֵּד שֶׁנִּשְׁתַּרְבֵּב לְשׁוֹנָם וְנָפַל עַל טַבּוּרָם, וְהָיוּ תּוֹלָעִים יוֹצְאִים מִפִּיהֶם וְנִכְנָסִים בִּלְשׁוֹנָם וּמִלְּשׁוֹנָם נִכְנָסִים בְּטַבּוּרָם. 

[[וְאָמְרִינַן]] בַּעֲרָכִין {ט''ו.}: בֹּא וּרְאֵה כַּמָּה גָּדוֹל כֹּחוֹ שֶׁל מוֹצִיא שֵׁם רָע, מְנָא לָן? מִמְּרַגְּלִים, וּמַה הַמּוֹצִיא שֵׁם רָע עַל הָעֵצִים וְהָאֲבָנִים, כָּךְ הַמּוֹצִיא שֵׁם רָע עַל חֲבֵרוֹ עַל אַחַת כַּמָּה וְכַמָּה. 

[[מִכָּל]] זֶה נוּכַל לִלְמֹד גֹּדֶל הָעֹנֶשׁ שֶׁנֶּעֱנָשׁ הָאָדָם בִּנְגָעִים וּשְׁאָר עֳנָשִׁים עֲבוּר זֶה. וּמִמֵּילָא יוּבַן לַכֹּל מִדָּה טוֹבָה הַמְרֻבָּה, לְמִי שֶׁשׁוֹמֵר עַצְמוֹ מֵעָוֹן זֶה. 

~ פרק ו' - גם כן מענין זה 

<b>גַּם כֵּן מֵעֵנְיָן זֶה</b> 

[[וְאַל]] יִפָּלֵא בְּעֵינֶיךָ עַל זֶה, שֶׁהֲרֵי אָנוּ רוֹאִין, כַּמָּה אֲנָשִׁים מְדַבְּרִים לָשׁוֹן הָרָע וְאֵין לָהֶם שׁוּם נֶגַע. מָצִינוּ לָהֶם תֵּרוּץ מִמִּדְרַשׁ חֲזַ''ל, שֶׁאָמְרוּ עַל הַפָּסוּק {משלי כ''א כ''ג}: "שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ'', שׁוֹמֵר מִצָּרַעַת נַפְשׁוֹ. 

[[וּבֵאוּר]] הָעִנְיָן רָאִיתִי מִקִּצָתוֹ בְּסֵפֶר ''נַחַל קדוּמִים''. דְּיָדוּעַ דְּכָל מַה שֶׁהַקָדוֹשׁ בָּרוּךְ הוּא מַעֲנִישׁ אֶת הָאָדָם הַכֹּל הוּא לְטוֹבָתוֹ, כְּדֵי שֶׁיִּנָּקָה מֵעֲוֹנוֹתָיו וְלִפְעָמִים כְּדֵי שֶׁיַּעֲשֶׂה תְּשׁוּבָה. וְלָכֵן בִּזְמַן שֶׁהָיָה מִקְדָּשׁ קַיָּם וְהָיָה לָנוּ כֹּהֵן מְטַהֵר, אִם נִכְשַׁל אָדָם בַּעֲוֹן לָשׁוֹן הָרָע, הָיָה הַקָדוֹשׁ בָּרוּךְ הוּא מֵבִיא עָלָיו עֹנֶשׁ הַנְּגָעִים, וְאַף גַּם זֹאת לֹא הֵבִיא עָלָיו תֵּכֶף עַל גּוּפוֹ רַקּ עַל קוֹרוֹת בֵּיתוֹ, וְהָיָה צָרִיךְ בְּעַצְמוֹ לָבוֹא אֶל הַכֹּהֵן וְלוֹמַר לוֹ, אֲשֶׁר נִרְאֶה לוֹ בַּבַּיִת כְּנֶגַע. וְהָיָה אוֹמֵר לוֹ הַכֹּהֵן דִּבְרֵי כִּבּוּשִׁים: בְּנִי, אֵין הַנְּגָעִים בָּאִים אֶלָּא עַל לָשׁוֹן הָרָע וְכוּ' וּכְמוֹ דְּאִיתָא בְּתוֹרַת כֹּהֲנִים, כְּדֵי שֶׁיִּשְׁתַּדֵּל עַל יְדֵי זֶה לָסוּר מֵהַחֵטְא. וְאִם לֹא שָׂם לִבּוֹ לָזֶה, הָיָה הַקָּדוֹשׁ בָּרוּךְ הוּא מַעֲנִישׁוֹ עוֹד יוֹתֵר בְּעִנְיָן זֶה, וּכְמוֹ שֶׁנִּתְבָּאֵר עִנְיָן זֶה בָּרַמְבַּ"ם בְּסוֹף הִלְכוֹת טֻמְאַת צָרַעַת וְזֶה לְשׁוֹנוֹ שָׁם, שֶׁצָּרַעַת הַבָּתִּים אֵינוֹ מִמִּנְהָגוֹ שֶׁל עוֹלָם, אֶלָּא אוֹת וָפֶלֶא הָיָה בְּיִשְׂרָאֵל כְּדֵי לְהַזְהִירָן מִלָּשׁוֹן הָרָע, שֶׁהַמְסַפֵּר לָשוֹן הָרָע מִשְׁתַּנּוֹת קּוֹרוֹת בֵּיתוֹ, אִם חָזַר בּוֹ יִטְהַר הַבַּיִת, וְאִם עָמַד בְּרִשְׁעוֹ עַד שֶׁהֻתַּץ הַבַּיִת, מִשְׁתַּנִּים כְּלֵי הָעוֹר שֶׁבְּבֵיתוֹ שֶׁהוּא יוֹשֵׁב וְשׁוֹכֵן עֲלֵיהֶן, אִם חָזַר בּוֹ וְכוּ' וְאִם עָמַד בְּרִשְׁעוֹ עַד שֶׁיִּשָּׂרְפוּ, מִשְׁתַּנֶּה עוֹרוֹ וְנַעֲשֶׂה מְצֹרָע, וְיִהְיֶה מֻבְדָּל וּמְפֻרְסָם לְבַדּוֹ, עַד שֶׁלֹּא יִתְעַסֵּק בְּשִׂיחַת הָרְשָׁעִים שֶׁהוּא לֵיצָנוּת וְלָשׁוֹן הָרָע וְכוּ', עַיֵּן שָׁם. וְהָיָה תּוֹעֶלֵת גָּדוֹל מִזֶּה הָעֹנֶשׁ, כִּי בִּרְאוֹתוֹ אֶת גֹּדֶל עָנְשׁוֹ וּבִזְיוֹנוֹ, שֶׁהוּא צָרִיךְ לֵישֵׁב בָּדָד מִחוּץ לַמַּחֲנֶה תָּמִיד וְאֵינוֹ רַשַׁאי לָבוֹא אַף בְּמַחֲנֵה יִשְׂרָאֵל וּמוֹדִיעַ תָּמִיד אֶת צַעֲרוֹ לָרַבִּים, כְּדֵי שֶׁיְּבַקְשׁוּ עָלָיו רַחַמִים, כְּעִנְיָן שֶׁנֶּאֱמַר {מועד קטן דף ה'.} {וַיִּקרָא י''ג מ''ה}: ''וְטָמֵא טָמֵא יִקרָא", מִמֵּילָא הָיָה נִכְנָע מְאֹד מֵעֲוֹנוֹ וּמְקַבֵּל עָלָיו עַל לְהַבָּא לְהִזָּהֵר עוֹד מֵעָוֹן הַמַּר הַזֶּה וּלְפַיֵּס לְמִי שֶׁדִּבֵּר עָלָיו. וְהַקָדוֹשׁ בָּרוּךְ הוּא בְּחַסְדּוֹ שׁוֹלֵחַ לוֹ רְפוּאָה לְצָרַעְתּוֹ, וְהָיָה יוֹצֵא הַכֹּהֵן אֶל מִחוּץ לַמַּחֲנֶה לִרְאוֹת אִם נִרְפָּא הַנֶּגַע, כְּעִנְיָן שֶׁנֶּאֱמַר בַּקְרָא {ויקרא י"ד ג'}: ''וְיָצָא הַכֹּהֵן אֶל מִחוּץ לַמַּחֲנֶה וְרָאָה הַכֹּהֵן וְהִנֵּה נִרְפָּא'' וְגוֹ' וְלַעֲשׂוֹת לוֹ כְּכָל הַסֵּדֶר הַכָּתוּב שָׁם בַּפָּרָשָׁה בְּעִנְיַן הַהֲזָאָה וְהַגִּלּוּחַ, וְאַחַר כָּךְ הָיָה מֵבִיא עָלָיו אֶת קרְבְּנוֹתָיו. 

[[וְהִנֵּה]] בְּבוֹאוֹ אַחַר כָּךְ אֶל בֵּיתוֹ, בִּרְאוֹתוֹ אֶת הַחֶסֶד הַגָּדוֹל שֶׁעָשָׂה לוֹ ה' יִתְבָּרַךְ, שֶׁרִפֵּא אוֹתוֹ מִצָּרַעְתּוֹ, בְּוַדַּאי עָשָׂה כָּל מַה שֶּׁקִּבֵּל עָלָיו בִּהְיוֹתוֹ מִחוּץ לַמַּחֲנֶה וּפִיֵּס לְכָל מִי שֶׁדִּבֵּר עָלָיו לָשׁוֹן הָרָע. וְהִנֵּה עַל יְדֵי כָּל זֶה נִטְהָר לְגַמְרֵי מִזֶּה הַנֶּגַע וְגַם מִזֶּה הֶעָוֹן, כִּי עַל הֶעָבָר נִתְכַּפֵּר לוֹ בְּעָנְשׁוֹ וּבִזְיוֹנוֹ, וְעַל לְהַבָּא הָיָה נִזְהָר מֵעַצְמוֹ בְּכָל כֹּחוֹתָיו שֶׁלֹּא לָבוֹא עוֹד לְזֶה הַחֵטְא. 

[[וְהִנֵּה]] כָּל זֶה הָיָה, בִּזְמַן שֶׁהָיָה הַמִּקְדָּשׁ קַיָּם, מַה שֶּׁאֵין כֵּן עַתָּה, בַּעֲוֹנוֹתֵינוּ הָרַבִּים, שֶׁאֵין לָנוּ לֹא מִקְדָּשׁ וְלֹא קָרְבָּנוֹת וְלֹא כֹּהֵן מְטַהֵר, אִם הָיָה הַקָדוֹשׁ בָּרוּךְ הוּא מֵבִיא אֶת הַנְּגָעִים עַל גּוּפוֹ, הָיָה נִשְׁאָר בְּטֻמְאָתוֹ לָעַד, וְלֹא הָיָה אֶפְשָׁר לוֹ לְהִנָּקוֹת מִזֶּה, עַל כֵּן נִשְׁאֲרָה טֻמְאַת הַנֶּגַע שֶׁבָּא עַל יְדֵי חֵטְא זֶה דְּבוּקָה רַק בְּנַפְשׁוֹ וְאֵין בּוֹלֶטֶת עַל גּוּפוֹ מִבַּחוּץ. וְזֶהוּ כַּוָּנַת הַמִּדְרָשׁ [הוּבָא בְּיַלְקוּט פָּרָשַׁת מְצֹרָע בְּשֵׁם ר' יַנַּאי] ''שֹׁמֵר פִּיו וּלְשׁוֹנוֹ שׂמֵר מִצָּרוֹת נַפְשׁוֹ'', מִצָּרַעַת נַפְשׁוֹ, כִּי הַנֶּגַע וְהַצָּרַעַת דְּבוּקָה בַּנֶּפֶשׁ. 

[[עַל]] כֵּן הָאָדָם הַמֻּרְגָּל בְּחֵטְא זֶה, חַס וְשָׁלוֹם, צָרִיךְ לְהִתְאוֹנֵן תָּמִיד עַל נַפְשׁוֹ, כִּי אַף שֶׁמְּחַפֶּה עָלָיו הַקָדוֹשׁ בָּרוּךְ הוּא בְּזֶה הָעוֹלָם וְאֵינוֹ מַרְאֶה קְלוֹנוֹ לַכֹּל, עַל כָּל פָּנִים אַחַר פְּטִירָתוֹ, שֶׁתֵּצֵא הַנֶּפֶשׁ מֵהַגּוּף, תִּתְגַּלֶּה זֹהֲמַת צָרַעְתּוֹ לְעֵינֵי הַכֹּל, וְכָל עוֹד שֶׁתְּהֵא דְּבוּקָה חֶלְאַת הַזֹּהֲמָא הַזּוֹ בַּנֶּפֶשׁ, בְּוַדַּאי לֹא יָבוֹא מְנֻגָּע בְּהֵיכָל ה' בְּגַן עֵדֶן וְיִצְטָרֵךְ לֵישֵׁב בָּדָד לְמַעְלָה חוּץ לְמַחֲנֵה יִשְׂרָאֵל, שֶׁהוּא מְקוֹם הַקִּלִפּוֹת וְהַחִצּוֹנִים, אִם לֹא עָשָׂה תְּשׁוּבָה כָּרָאוּי. 

[[וְגַם]] בְּעוֹדוֹ בַּחַיִּים בַּעֲלוֹת הַנֶּפֶשׁ לְמַעְלָה כָּל אִלֵּין מִלִּין בִּישִׁין שֶׁדִּבְּרָה בַּיּוֹם עוֹלִין עִמָּהּ, וְכָל הַקְּדוֹשִׁים בְּדֵילִין הֵימֶנָּה עֲבוּר זֶה, וְאֵין לְךָ בִּזָּיוֹן גָּדוֹל מִזֶּה לְהַנֶּפֶשׁ, דְּזֶה לְשׁוֹן הַזֹּהַר פָּרָשַׁת תַּזְרִיעַ: 

[[כְּתִיב]] {מִשְׁלַי כ''א כ''ג}: ''שׂמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ'', בְּגִין דְּאִי שִׂפְוָתֵהּ וּלְשָׁנֵהּ מְמַלְּלִין מִלִּין בִּישִׁין, אִנּוּן מִלִּין סָלְקִין לְעֵילָא, וּבְשַׁעְתָּא דְּסָלְקִין, כֻּלָּא מַכְרִיזִין וְאָמְרִין: אִסְתַּלְּקוּ סוּחְרָנֵהּ דְּמִלָּה בִּישָׁא דִּפְלַנְיָא, פַּנּוּן אֲתַר לְאָרְחֵהּ דְּחִוְיָא תַּקִּיפָא, כְּדֵין נִשְׁמָתָא קַדִּישָׁא אִתְעַבְּרַת מִנֵּהּ וְאִסְתַּלָּקָא וְלָא יָכְלָא לְמַלָּלָא, וּכְמָה דְּאָמוּר {תהילים ל''ט ג'}: ''נֶאֱלַמְתִּי דּוּמִיָּה הֶחֱשֵׁיתִי מִטּוֹב'', וְהַהִיא נִשְׁמָתָא סָלְקָא בְּכִסּוּפָא בְּעָקוּ דְּכֻלָּא, וְלָא יְהָבוּ לָהּ אֲתַר כְּמִלְּקַדְמִין, וְעַל דָּא כְּתִיב: ''שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ''. עַד כָּאן לְשׁוֹנוֹ בְּקִצּוּר. 

CCכָּתוּב: ''שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ'', מִפְּנֵי שֶׁאִם שְׂפָתָיו וּלְשׁוֹנוֹ מְדַבְּרִים דְּבָרִים רָעִים, אוֹתָם הַדִּבּוּרִים עוֹלִים לְמַעְלָה, וּכְשֶׁעוֹלִים, כֻּלָּם מַכְרִיזִים וְאוֹמְרִים: הִסְתַּלְּקוּ מִסְּבִיבַת הַדִּבּוּר הָרַע שֶׁל פְּלוֹנִי, פַּנּוּ מָקוֹם לְדַרְכּוֹ שֶׁל הַנָּחָשׁ הַתַּקִיף. וְאָז הַנְּשָׁמָה הַקְדוֹשָׁה פּוֹרַחַת מִמֶּנּוּ וּמִסְתַּלֶּקֶת וְלֹא יְכוֹלָה לְדַבֵּר, וּכְמוֹ שֶׁנֶּאֱמַר: ''נֶאֱלַמְתִּי דוּמִיָּה הֶחֱשֵׁיתִי מִטּוֹב''. וְזוֹ הַנְּשָׁמָה עוֹלָה בְּבוּשָׁה וּבְצַעַר גָּדוֹל וְלֹא נוֹתְנִים לָהּ מָקוֹם כְּמִקֹדֶם, וְעַל זֶה כָּתוּב: ''שֹׁמֵר פִּיו וּלְשׁוֹנוֹ שׁוֹמֵר מִצָּרוֹת נַפְשׁוֹ'', עַד כָּאן לְשׁוֹנוֹ בְּקִצּוּר. DD

[[וְעוֹד]] מָצָאתִי תֵּרוּץ לַקֻּשְׁיָא הַנַּ''ל בְּסֵפֶר דָּבָר שֶׁבִּקְדֻשָּׁה בְּשֵׁם ''סֵפֶר הַקָּנֶה'', וְזֶה לְשׁוֹנוֹ: רְאֵה וְהָבֵן, שֶׁכָּל הַמּוֹצִיא לָשׁוֹן הָרָע מִפִּיו, נִדּוֹן בְּצָרַעַת וְגוֹ', אָמַר לוֹ רַבִּי: אִם כֵּן, כָּל יִשְׂרָאֵל יִהְיוּ מְצֹרָעִים, שֶׁהֲרֵי בַּעֲוֹן לָשׁוֹן הָרָע גָּלוּ יִשְׂרָאֵל וְכוּ', אָמַר לוֹ: שְׁקוּלָה הָעֲנִיּוּת כְּצָרַעַת, וַהֲרֵי הוּא עָנִי, הַנִּמְסָר בִּידֵי אָדָם [פֵּרוּשׁ: וְעַל יְדֵי זֶה תּוּסַר מִמֶּנּוּ הַגַּאֲוָה, שֶׁהִיא עַל פִּי רֹב הַסִּבָּה הָעִקָּרִית לְלָשׁוֹן הָרָע, כְּמוֹ שֶׁכָּתַב ר' יוֹנָה בְּשַׁעֲרֵי תְּשׁוּבָה, וּכְמוֹ שֶׁיְּבֹאַר אִם יִרְצֶה ה' לְקַמָּן, וְגַם הוּא יָרֵא לְדַבֵּר עֲלֵיהֶם מִיִּרְאָתוֹ פֶּן יִוָּדַע הַדָּבָר וְלֹא יֵיטִיבוּ עִמּוֹ] וְעַיֵּן שָׁם עוֹד עִנְיָן נוֹרָא בָּזֶה. וְכֵן אִיתָא בְּתִקּוּנֵי זֹהַר, דְּעָוֹן זֶה גּוֹרֵם, חַס וְשָׁלוֹם, לַעֲנִיּוּת. עַל כֵּן, מִי שֶׁרוֹצֶה לִחְיוֹת בְּטוֹבָה יִשְׁמֹר עַצְמוֹ. 

~ פרק ז' - במה הוא מקלקל את עצמו 

<b>יְבֹאַר אֵיךְ שֶׁמְּקַלְקֵל אֶת עַצְמוֹ בָּזֶה לְעִנְיַן כַּמָּה דְּבָרִים.</b> 

[[בֹּא]] וּרְאֵה עוֹד כַּמָּה גָּדוֹל עֹנֶשׁ הֶעָוֹן הַמַּר הַזֶּה, שֶׁבְּדִבְרֵי לָשׁוֹן הָרָע וּרְכִילוּת שֶׁהוּא מְדַבֵּר הוּא מְאַבֵּד אֶת מְעַט תּוֹרָה שֶׁיֵּשׁ בְּיָדוֹ. שֶׁזֶּה לְשׁוֹן הַמִּדְרָשׁ שׁוֹחֵר טוֹב בְּמִזְמוֹר מ''ב {קהלת ה' ה'}: ''אַל תִּתֵּן אֶת פִּיךָ לַחֲטִיא אֶת בְּשָׂרֶךָ'', מְדַבֵּר בְּלָשׁוֹן הָרָע וְכוּ', ''לָמָּה יִקְצֹךְ הָאֱלֹהִים עַל קוֹלֶךָ'', עַל אוֹתוֹ הַקּוֹל שֶׁהוֹצֵאתָ בְּפִיךָ וְאָמַרְתָּ לָשׁוֹן הָרָע עַל חֲבֵרְךָ. ''וְחִבֵּל אֶת מַעֲשֵׂה יָדֶךָ'', מְעַט תּוֹרָה שֶׁיֵּשׁ בְּיָדֶךָ, אַתָּה מְאַבְּדָהּ. וּפָשׁוּט דְּכַוָּנַת הַמִּדְרָשׁ הוּא כְּמוֹ שֶׁכָּתְבוּ הַסְּפָרִים הַקְּדוֹשִׁים, שֶׁמִּי שֶׁמְּדַבֵּר לָשׁוֹן הָרָע עַל חֲבֵרוֹ, הוּא גּוֹרֵם שֶׁנּוֹטְלִין מִמֶּנּוּ זְכֻיּוֹתָיו שֶׁעָשָׂה עַד עַתָּה וְנוֹתְנִין לַחֲבֵרוֹ. 

[[וְגַם]] אֵין מְקַבְּלִין תְּפִלָּתוֹ לְמַעְלָה עֲבוּר זֶה, כְּמוֹ שֶׁכָּתוּב בַּזֹּהַר הַקָּדוֹשׁ פָּרָשַׁת מְצֹרָע: 

מַאן דְּאִית בֵּהּ לִישָׁנָא בִּישָׁא, צְלוֹתָא לָא עָלַת קַמֵּהּ דְּקֻדְשָׁא בְּרִיךְ הוּא, דְּהָא אִתְעַר עֲלֵהּ רוּחַ מְסָאֲבָא, כֵּיוָן דְּאַהֲדַר בִּתְשׁוּבָה וְקַבִּיל עֲלֵהּ תְּשׁוּבָה, מַה כְּתִיב {ויקרא י''ד ב'}: ''בְּיוֹם טָהֳרָתוֹ וְהוּבָא אֶל הַכֹּהֵן'' וְגוֹ'

CCמִי שֶׁיֵּשׁ בּוֹ לָשׁוֹן הָרָע, אֵין תְּפִלָּתוֹ נִכְנֶסֶת לִפְנֵי הַקָדוֹשׁ בָּרוּךְ הוּא, שֶׁהֲרֵי נִתְעוֹרֵר עלֶיהָ רוּחַ טָמֵא, כֵּיוָן שֶׁחוֹזֵר בִּתְשׁוּבָה וּמְקַבֵּל עָלָיו תְּשׁוּבָה, מַה כָּתוּב. <QM> ''בְּיוֹם טָהֳרָתוֹ וְהוּבָא אֶל הַכֹּהֵן''. DD

(וּבָזֶה יוּבַן מַה דְּכָתְבָה הַתּוֹרָה ''וְטָמֵא טָמֵא יִקְרָא'', וּפֵרְשׁוּ רַזַ''ל, שֶׁצָּרִיךְ לְהוֹדִיעַ צַעֲרוֹ לָרַבִּים, וְרַבִּים יְבַקְּשׁוּ עָלָיו רַחֲמִים, וְהוּא מֵחֲמַת שֶׁתְּפִלָּתוֹ אֵינוֹ מְקֻבָּל לְמַעְלָה, לָכֵן גִּלְּתָה לָנוּ הַתּוֹרָה עֵצָה זוֹ בְּמִצְטַעֵר זֶה דַּוְקָא). 

[[וְגַם]] נִשְׁמָתוֹ הַקְּדוֹשָׁה מִסְתַּלֶּקֶת מִמֶּנּוּ עֲבוּר זֶה כְּמוֹ שֶׁכָּתוּב לְמַעְלָה בְּפֶרֶק ג' בְּשֵׁם הַזֹּהַר הַקָדוֹשׁ. 

גַּם בָּזֶה הֶעָוֹן הַזֶּה חָמוּר מִשְׁאָר עֲוֹנוֹת, שֶׁבִּשְׁאָר עֲוֹנוֹת בְּאוֹתוֹ הָאֵיבָר, שֶׁהוּא עוֹשֶׂה בּוֹ הֶעָוֹן, הוּא מַמְשִׁיךְ עָלָיו רוּחַ הַטֻּמְאָה, לֹא כֵן בַּעֲוֹן לָשׁוֹן הָרָע הוּא מַמְשִׁיךְ עַל כָּל אֵיבָרָיו רוּחַ הַטֻּמְאָה וּמְטַמֵּא אוֹתָם, כְּמוֹ שֶׁכָּתוּב בַּזֹּהַר הַקָדוֹשׁ פָּרָשַׁת מְצֹרָע: 

[[ר' חִיָּא]] אָמַר: כָּל מַאן דְאַפִּיק לִישָׁנָא בִּישָׁא, אִסְתָּאֲבוּ לֵהּ כָּל שַׁיְיפָא וְיִתְחַזֵּי לְסַגָּרָא (פֵּרוּשׁ: רָאוּי לִהְיוֹת מֻסְגָּר) בְּגִין דְהַהִיא מִלָּה בִּישָׁא סָלְקָא וְאִתְּעַר רוּחָא מְסָאֲבָא עֲלֵהּ וְאִסְתְּאָבָא, אָתֵי לְאִסְתְּאָבָא מְסָאֲבִין לֵהּ (וְהוּא כְּעֵין מַה שֶּׁאָמְרוּ חֲזַ"ל בְּיוֹמָא {ל"ט.}: אָדָם מְטַמֵּא עַצְמוֹ מִלְּמַטָּה, מְטַמְּאִין אוֹתוֹ מִלְּמַעְלָה), בְּמִלָּה דִּלְתַתָּא אִתְּעַר מִלָּה אַחֲרָא. 

CCר' חִיָּא אָמַר: כָּל מִי שֶׁמּוֹצִיא לָשׁוֹן הָרָע, נִטְמָאִים לוֹ כָּל אֵיבָרָיו, וְרָאוּי לְהִסָּגַר, מִפְּנֵי שֶׁאוֹתוֹ דִּבּוּר רַע עוֹלֶה וּמְעוֹרֵר רוּחַ טֻמְאָה עלָיו וְנִטְמָא, הַבָּא לְהִטָּמֵא מְטַמְּאִין אוֹתוֹ, בְּדִבּוּר שֶׁלְּמַטָּה מִתְעוֹרֵר דִּבּוּר אַחֵר. DD

[[וְהַטַּעַם]] הוּא פָּשׁוּט, כִּי אֵין הַדִּבּוּר עִנְיָן פְּרָטִי בָּאָדָם כְּמוֹ שְׁאָר אֵיבָרָיו אֲשֶׁר כָּל אֶחָד וְאֶחָד לְתוֹעֶלֶת בִּפְנֵי עַצְמוֹ, כִּי אִם הוּא כְּלַל הָאָדָם וּשְׁלֵמוּתוֹ, וְלָכֵן בְּהִשָּׁלְמוֹ עַל יְדֵי עֵסֶקּ הַתּוֹרָה יְתֻקְנוּ כָּל אֵיבָרָיו, כִּי מַשְׁרֶה עֲלֵיהֶם רוּחַ הַקְּדֻשָּׁה לְהַחֲיוֹתָם וּלְקַיְּמָם בָּזֶה וּבַבָּא, כְּמַאֲמָרָם זַ''ל {ערובין נ''ד.}: חָשׁ בְּרֹאשׁוֹ יַעֲסֹק בַּתּוֹרָה, שֶׁנֶּאֱמַר וְגוֹ', חָשׁ בִּגְרוֹנוֹ יַעֲסֹק בַּתּוֹרָה, שֶׁנֶּאֱמַר וְגוֹ' חָשׁ בְּכָל גּוּפוֹ יַעֲסֹק בַּתּוֹרָה, שֶׁנֶּאֱמַר {משלי ד' כ''ב'}: ''וּלְכָל בְּשָׂרוֹ מַרְפֵּא'', וּלְהִפּוּךְ, חַס וְשָׁלוֹם, עַל יְדֵי דִּבּוּרָיו הָאֲסוּרִים הוּא מְקַלְקַל וּמְטַמֵּא אֶת כָּל אֵיבָרָיו, וְכָל אֵיבָר וְאֵיבָר נוֹפֵל מִמַּדְרֵגָתוֹ עַל יְדֵי זֶה, וּמַה יִּתְרוֹן לָהֶם שֶׁבַּעְלֵיהֶן הוּא חַי מְדַבֵּר כִּי אִם בְּמַה שֶּׁהוּא יִצְטָרֵךְ לִתֵּן דִּין וְחֶשְׁבּוֹן. 

[[גַם]] בָּזֶה שֶׁטִּמֵּא אֶת פִּיו הוּא פּוֹגֵם אֶת דִּבְרֵי הַקְּדֻשָּׁה שֶׁמּוֹצִיא אַחַר כָּךְ כְּמוֹ שֶׁכָּתוּב בַּזֹּהַר הַקָדוֹשׁ פָּרָשַׁת פְקוּדֵי וְזֶה לְשׁוֹנוֹ: 

וּמֵהַאי רוּחָא בִּישָׁא תָּלְיָן כַּמָּה גַּרְדִּינִין אַחֲרָנִין, דְּאִנּוּן מְמֻנִּין לַאֲחָדָא מִלָּה בִּישָׁא אוֹ מִלָּה טִנּוּפָא, דְּאַפִּיק בַּר גָשׁ מִפּוּמֵהּ וּלְבָתַר אַפִּיק מִלִּין קַדִּישִׁין. וַי לוֹן, וַי לְחַיֵּיהוֹן וְכוּ'. וַי לוֹן בְּעָלְמָא דֵּין, וַי לוֹן בְּעָלְמָא דְּאָתֵי, בְּגִין דְּאִלֵּין רוּחֵי מְסָאֲבִין נָטְלִין הַהוּא מִלָּה מְסָאֲבָא, וְכַד אַפִּיקּ בַּר נָשׁ לְבָתַר מִילִין קַדִּישָׁא, אַקְדִּימֵי אִלֵּין רוּחֵי מְסָאֲבֵי מִלֵּי הַהוּא מְסָאֲבָא וּמְסָאֲבֵי לְהַהוּא מִלָּה קַדִּישָׁא, וְלָא זָכֵי לֵהּ בַּר נָשׁ, וְכִבְיָכוֹל תָּשְׁשָׁא חֵילָא קַדִּישָׁא. 

CCוּמֵאוֹתָהּ רוּחַ רָעָה תְּלוּיִים כַּמָּה מְעוֹרְרֵי דִּין אֲחֵרִים, שֶׁהֵם מְמֻנִּים לֶאֱחֹז בְּדִבּוּר רַע אוֹ דִּבּוּר טִנּוּף, שֶׁהוֹצִיא אָדָם מִפִּיו, וְאַחַר כָּךְ מוֹצִיא מִלִּים קְדוֹשׁוֹת, אוֹי לָהֶם, אוֹי לְחַיֵּיהֶם, אוֹי לָהֶם בָּעוֹלָם הַזֶּה, אוֹי לָהֶם בָּעוֹלָם הַבָּא. מִפְּנֵי שֶׁאוֹתָן רוּחוֹת הַטֻּמְאָה נוֹטְלוֹת אוֹתָהּ מִלָּה טְמֵאָה, וְּכַאֲשֶׁר מוֹצִיא הָאָדָם אַחַר כָּךְ מִלִּים קְדוֹשׁוֹת, מַקְדִּימוֹת אוֹתָן רוּחוֹת הַטֻּמְאָה וְלוֹקְחוֹת לְאוֹתוֹ דִּבּוּר טֻמְאָה וּמְטַמְּאִים לְאוֹתוֹ דְּבַר קְדֻשָּׁה, וְלֹא זוֹכֶה לָהּ הָאָדָם, וְכִבְיָכוֹל נֶחֱלָשׁ כֹּחַ הַקְדֻשָּׁה. DD

[[וּכְעֵין]] זֶה אִיתָא גַּם כֵּן בְּשַׁבָּת {קי''ט:} אֵין הָעוֹלָם מִתְקַיֵּם אֶלָּא בִּשְׁבִיל הֶבֶל פִּיהֶם שֶׁל תִּינוֹקוֹת שֶׁל בֵּית רַבָּן. אָמַר לֵהּ רַב פָּפָּא לְאַבַּיֵּי: דִּידִי וְדִידָךְ מַאי? אָמַר לוֹ: אֵינוֹ דּוֹמֶה הֶבֶל פִּיו שֶׁיֵּשׁ בּוֹ חֵטְא, לְהֶבֶל פִּיו שֶׁאֵין בּוֹ חֵטְא. אַף שֶׁהַתְמָדָתָם וּקְדֻשַּׁת תּוֹרָתָם הָיְתָה נַעֲלָה וְנִשְׂגָּבָה עַד מְאֹד, עִם כָּל זֶה, מִפְּנֵי שֶׁלִּפְעָמִים הִתְעָרֵב לְפִי דַּעְתָּם דִּבּוּר מַה שֶׁלֹּא כַּהֹגֶן בְּתוֹךְ דִּבּוּרָם, נָפַל כֹּחַ הַדִּבּוּר מִמַּדְרֵגָתוֹ הָרְאוּיָה לוֹ, וְאֵינוֹ דּוֹמֶה לְהֶבֶל פִּיהֶם שֶׁל תִּינוֹקוֹת שֶׁל בֵּית רַבָּן, כֵּן הֵשִׁיבוֹ אַבַּיֵּי. 

[[הג''ה.]] [וּרְאֵה אָחִי דְּבַר פֶּלֶא בְּעִנְיַן הֶבֶל פִּיהֶם שֶׁל תִּינוֹקוֹת שֶׁל בֵּית רַבָּן, אַף דְּאֵין לָהֶם שׁוּם קְדֻשַּׁת מַחֲשָׁבָה וּדְבֵקוּת לַה' בְּעֵת דִּבּוּרָם, עִם כָּל זֶה הָעוֹלָם קַיָּם עַל הֶבֶל פִּיהֶם זֶה. וּלְמָה זֶה דוֹמֶה? לְעָנִי אֶחָד שֶׁמָּצָא אֶבֶן טוֹבָה וִיקָרָה, אֲשֶׁר סְגֻלָּתָהּ רַבָּהּ מְאֹד לְכַמָּה עִנְיָנִים וְאֵינָהּ נִמְצֵאת רַק בְּכִתְרֵי הַמְּלָכִים, וְנוֹדַע דָּבָר זֶה לַמֶּלֶךְ וְהֶעֱשִׁירוֹ בְּעֹשֶר גָּדוֹל. וְהִנֵּה הֶעָנִי הַהוּא שֶׁמְּצָאָהּ, אַף שֶׁהוּא אֵינוֹ יָכוֹל לְהַשִׂיג בְּחָכְמָתוֹ אֶת גֹּדֶל הַסְּגֻלָּה שֶׁל הָאֶבֶן, עִם כָּל זֶה גֹּדֶל טוֹבָתָהּ שֶׁל הָאֶבֶן בְּעַצְמוּתָהּ וְגֹדֶל אוֹרָהּ הֵסֵבָּה לוֹ אֶת כָּל הַטּוֹב הַהוּא, שֶׁנַּעֲשָׂה שַׂר וְחָשׁוּב בְּעֵינֵי הַמּלֶךְ. כֵּן הַדָּבָר מַמָּשׁ בְּעִנְיְנֵי תּוֹרַת אֱלֹקַים חַיִּים, שֶׁאֵין צָרִיךְ הָאָדָם שֶׁרוֹצֶה לְהִתְקַדֵּשׁ עַל יָדָהּ הֲכָנָה רַבָּהּ שֶׁתִּתְקַדֵּשׁ עַל יָדוֹ, כִּי הִיא בְּעַצְמוּתָהּ קְדוֹשָׁה וְנוֹרָאָה עַד מְאֹד. וּכְשֶׁהָאָדָם מְדַבֵּר בָּהּ הוּא מִתְדַּבֵּק בִּקְדֻשָּׁתָהּ כְּמוֹ שֶׁכָּתוּב {ירמיה ל''א י''ט}: ''כִּי מִדֵּי דַבְּרִי בּוֹ זָכֹר אֶזְכְּרֶנּוּ עוֹד'' וְגוֹ' וְהוּא קָאֵי עַל הָעֵת שֶׁלּוֹמֵד הַתּוֹרָה (כְּמוֹ שֶׁכָּתוּב בְּנֶפֶשׁ הַחַיִּים). וְרַק צָרִיךְ הָאָדָם לִזָּהֵר שֶׁלֹּא יַעֲשֶׂה בְּהֶפְכּוֹ, דְּהַיְנוּ שֶׁלֹּא יַחְשִׁיךְ אוֹרָהּ, עַל יְדֵי זֶה שֶׁיְּטַמֵּא אֶת הַדִּבּוּר שֶׁלּוֹ. וְזֶהוּ שֶׁאָמַר לֵהּ רַב פָּפָּא לְאַבַּיֵּי: דִּידִי וְדִידָךְ מַאי? פֵּרוּשׁ: הַתּוֹרָה שֶׁלָּנוּ מִצַּד עַצְמָהּ הִיא יוֹתֵר קְדוֹשָׁה מִתּוֹרַת הַתִּינוֹקוֹת, כִּי הִיא בְּמַחֲשָׁבָה קְדוֹשָׁה, וְהֵשִׁיבוֹ: אֵינוֹ דּוֹמֶה הֶבֶל פִּיו וְכוּ' פֵּרוּשׁ: כִּי הַפְּגָם הוּא יוֹתֵר מֵהַמַּעֲלָה, וְהַטַּעַם הוּא כַּנַּ''ל.] 

[[וְעַתָּה]] נֶחֱזֵי אֲנַן, אִם בְּאַרְזֵי הַלְּבָנוֹן הָרִאשׁוֹנִים, אֲשֶר מַחְשְׁבוֹתָם הָיוּ תָּמִיד דְּבוּקּוֹת בְּהַקָדוֹשׁ בָּרוּךְ הוּא בְּיִרְאַת ה' וּבְמִצְוֹתָיו, וְדִבּוּרָם הָיָה תָּמִיד בִּקדֻשָּׁה וּבְטָהֳרָה גְּדוֹלָה, וְאִם בְּמִקְרֶה נִתְעָרֵב אֶצְלָם דִּבּוּר אֶחָד שֶׁלֹּא כַּהֹגֶן, בְּוַדַּאי עָשׂוּ תֵּכֶף תְּשׁוּבָה הֲגוּנָה, עִם כָּל זֶה הִזִּיק דָּבָר זֶה לְכָל קדֻשַּׁת הַדִּבּוּר בִּכְלָלוֹ, שֶׁלֹּא הָיָה פּוֹעֵל בִּקְדֻשָׁה כָּרָאוּי. אִם כֵּן מַה נַּעֲשֶׂה אֲנַן, אֲזוֹבֵי הַקִּיר, אֲשֶׁר קְבִיעוּתֵנוּ בַּתּוֹרָה הוּא בְּלָאו הָכִי גַּם כֵּן בְּמַדְרֵגָה קְטַנָּה וּשְׁפֵלָה, בַּעֲוֹנוֹתֵינוּ הָרַבִּים, אִם עוֹד נְטַמֵּא פִּינוּ, חַס וְשָׁלוֹם, בְּדִבְרֵי לָשׁוֹן הָרָע וּרְכִילוּת וְלֵיצָנוּת וּמַחֲלֹקֶת וְכַדּוֹמֶה, מַה קְּדֻשָּׁה יְכוֹלָה לָחוּל עַל הַלִּמּוּד הַהוּא שֶׁלּוֹמֵד אַחַר כָּךְ בְּזֶה הַפֶּה? 

[[וּמִזֶּה]] נוּכַל לְהָבִין גֹּדֶל רִפְיוֹנֵנוּ בַּתּוֹרָה וּבַמִּצְוֹת, בַּעֲוֹנוֹתֵינוּ הָרַבִּים, דַּהֲלֹא אָנוּ רוֹאִין בְּחוּשׁ, שֶׁכָּל אֶחָד וְאֶחָד קוֹבֵעַ אֶת רַעֲיוֹנוֹתָיו תָּמִיד בְּעִנְיְנֵי עִסְקוֹ וּמִסְחָרוֹ לְהַרְבּוֹתוֹ וּלְהַגְדִּילוֹ וְגַם לְהָסִיר מִמֶּנּוּ שׁוּם סִבָּה שֶׁיִּגְרֹם לְהַפְסִידוֹ, וְלֹא יַעֲלֶה עַל לֵב שׁוּם בַּר דַּעַת, שֶׁיְּקַלְקֵל בְּעַצְמוֹ אֶת עִסְקוֹ וּמִסְחָרוֹ אֲשֶׁר הוּא מִתְפַּרְנֵס מִמֶּנּוּ. וְאִלּוּ בְּעִנְיְנֵי הַתַּכְלִית הַנִּרְצָה, הַכֹּל הוּא לְהִפּוּךְ. שֶׁלֹּא דַּי שֶׁגָּבַר יִצְרֵנוּ עָלֵינוּ בְּכָל יוֹם וָיוֹם לְהוֹסִיף חֵטְּא וָפֶשַׁע, אַף נָשִׂים סִבּוֹת וְעִנְיָנִים, אֲשֶׁר עַל יָדָם יְקֻלְקַל, חַס וְשָׁלוֹם, גַּם יֶתֶר הַפְּלֵטָה הַנִּשְׁאֶרֶת לָנוּ, וְהֵם הַמְּעַט תּוֹרָה וּתְפִלָּה שֶׁיֵּשׁ בְּיָדֵנוּ. 

וַה' יַעֲבִיר עֵינֵינוּ מֵרְאוֹת שָׁוְא וִיזַכֵּנוּ לְהַכִּיר אֶת גֹּדֶל עֵרֶךְ קְדֻשַּׁת הַתּוֹרָה, וְעַל יְדֵי זֶה יֵרָפְאוּ נַפְשׁוֹתֵינוּ, וְיֻמְתַּק דְּבָרֶיהָ בְּפִינוּ מִדְּבַשׁ, כַּכָּתוּב {תהילים י''ט י''א}: ''הַנֶּחֱמָדִים מִזָּהָב וּמִפָּז רָב וּמְתוּקַים מִדְּבַשׁ'' וְגוֹ'. 

~ פֶּרֶק ח' - גודל ענשו בעולם הזה 

<b>יְבֹאַר בּוֹ גֹּדֶל עָנְשׁוֹ בָּעוֹלָם הַזֶּה.</b> 

[[גַּם]] נִגְרָע עַל יְדֵי זֶה מִמַּדְרֵגַת מִין אֱנוֹשִׁי שֶׁלּוֹ, עַד שֶׁהוּא גָּרוּעַ יוֹתֵר מִכֶּלֶב, כְּמוֹ שֶׁאָמְרוּ בִּפְסָחִים {דף קי''ח.} כָּל הַמְסַפֵּר לָשׁוֹן הָרָע וְכוּ' רָאוּי לְהַשְׁלִיכוֹ לַכְּלָבִים שֶׁנֶּאֱמַר {שמות כ''ג א'}: ''לֹא תִשָּׂא שֵׁמַע שָׁוְא'', וּקְרִי בֵּהּ: לֹא תַשִּׂיא, וְסָמִיךְ לֵהּ {שמות כ''ב ל'}: ''לַכֶּלֶב תַּשְׁלִיכוּן אוֹתוֹ''. וְהַטַּעַם הוּא פָּשׁוּט, כְּמוֹ שֶׁכָּתַב הַמַּהַרַ''ל מִפְּרָאג, כִּי הַכְּלָבִים הָיוּ שׁוֹמְרִין אֶת עַצְמָן בְּעֵת הַצֹּרֶךְ מִלַּחֲרֹץ לְשׁוֹנָם, כְּמוֹ שֶׁכָּתוּב {שמות י''א ז'}: ''וּלְכָל בְּנֵי יִשְׂרָאֵל לֹא יֶחֱרַץ כֶּלֶב לְשׁוֹנוֹ''. וְהוּא, אֲשֶׁר חָלַק לוֹ ה' בִּינָה וָדַעַת, לֹא יוּכַל לַעֲצֹר אֶת יִצְרוֹ מִזֶּה, עַל כֵּן הוּא גָּרוּעַ מִמֶּנּוּ. 

[[עוֹד]] אִיתָא בַּעֲרָכִין {ט''ו:} אָמַר רַב חִסְדָּא: כָּל הַמְסַפֵּר לָשׁוֹן הָרָע רָאוּי לְסָקְלוֹ בָּאֶבֶן, כְּתִיב הָכָא {תהילים ק''א ה'} "אוֹתוֹ אַצְמִית'' וּכְתִיב הָתָם {איכה ג' נ''ג}: ''צָמְתוּ בַבּוֹר חַיַּי וַיַּדּוּ אֶבֶן בִּי''. 

[[הג''ה.]] [וּרְאֵה אָחִי, כִּי פֶּלֶס וּמֹאזְנֵי מִשְׁפָּט לַה', וְכָל דִּבְרֵי חֲזַ''ל חַיִּים וְקַיָּמִים. דְּבִשְׁמוּאֵל ב' פֶּרֶק ט''ז, תֵּכֶף אַחַר הַמַּעֲשֶׂה, שֶׁעָנָה דָּוִד לְצִיבָא: הִנֵּה לְךָ כָּל אֲשֶׁר לִמְפִיבֹשֶת, שֶׁדָּבָר זֶה נֶחְשָׁב לְקַבָּלַת לָשׁוֹן הָרָע לְפִי דַּעַת אֵיזֶה מֵאָמוֹרָאִים [וְעַיֵּן בְּשַׁבָּת נ''ו], כָּתוּב {שמואל ב' ט"ז ה'}: ''וַיָּבֹא הַמֶּלֶךְ דָּוִד עַד בַּחוּרִים וְהִנֵּה מִשָּׁם אִישׁ יוֹצֵא מִמִּשְׁפַּחַת'' וְגוֹ', מִתֵּבַת ''וְהִנֵּה'' מַשְׁמַע דְּשַׁיָּךְ זֶה לְמַעְלָה, אַךְ מִי יוּכַל לְמַלֵּל אֶת גֹּדֶל קְדֻשַּׁת אֲדוֹנֵנוּ דָּוִד עָלָיו הַשָּׁלוֹם, שֶׁקּבֵּל עַל עַצְמוֹ דִּין שָׁמַיִם וְלֹא הִנִּיחוֹ לַאֲבִישַׁי בֶּן צְרוּיָה לִנְגֹּעַ בְּשִׁמְעִי בֶּן גֵּרָא וְאָמַר {שם י'}: ''ה' אָמַר לוֹ קַלֵּל'', אַף שֶׁלֹּא שִׁעֵר עֲדַיִן בְּעַצְמוֹ, שֶׁהָיָה הָעֹנֶשׁ עֲבוּר זֶה, דְּאִי לָאו הָכִי לֹא הָיָה אוֹמֵר לְבַסּוֹף {שמואל ב' י''ט ל'}: ''אַתָּה וְצִיבָא תַּחְלְקוּ אֶת הַשָּׂדֶה'', אַף עַל פִּי כֵן סָבַל כָּל הָעֶלְבּוֹנוֹת מִשִּׁמְעִי, שֶׁסָּקַל אוֹתוֹ בַּאֲבָנִים וְקִלְּלוֹ וְעִפֵּר אוֹתוֹ בְּעָפָר, כְּמוֹ שֶׁכָּתוּב בַּקְּרָא, וְתָלָה, שֶׁהַכֹּל בְּהַשְׁגָּחַת ה' יִתְבָּרַךְ]. 

[[עוֹד]] מָצִינוּ בַּעֲרָכִין {ט''ו:}: אָמַר ר' יְהוֹשֻׁעַ בֶּן לֵוִי: כָּל הַמְסַפֵּר לָשׁוֹן הָרָע, מַגְדִּיל עֲוֹנוֹת עַד לַשָּׁמַיִם שֶׁנֶּאֱמַר {תהילים ע''ג ט'}: ''שַׁתּוּ בַשָּׁמַיִם פִּיהֶם'' וְגוֹ', וְהוּא שָׁקוּל כְּנֶגֶד ג' עֲוֹנוֹת הַחֲמוּרוֹת כַּנַּ''ל בְּפֶרֶקּ ד'. וּכְשֵׁם שֶׁהוּא שָׁקוּל כְּנֶגְדָּם, כֵּן עָנְשׁוֹ הוּא גַּם כֵּן כְּנֶגֶד הַג' עֲוֹנוֹת הַחֲמוּרוֹת, כְּמוֹ שֶׁאִיתָא בִּירוּשַׁלְמִי פֶּרֶק א' דְּפֵאָה {הלכה ה'}, וְהוּבָא דָּבָר זֶה בַּסְּמָ''ג, שֶׁעַל אַרְבַּע דְּבָרִים נִפְרָעִין מִן הָאָדָם בָּעוֹלָם הַזֶּה, וְהַקְּרֶן קַיֶּמֶת לוֹ לָעוֹלָם הַבָּא, וְאֵלּוּ הֵן: עֲבוֹדָה זָרָה וְגִלּוּי עֲרָיוֹת וּשְׁפִיכוּת דָּמִים וְלָשׁוֹן הָרָע כְּנֶגֶד כֻּלָּן. וּכְעֵין זֶה כָּתַבְנוּ לְמַעְלָה בְּפֶרֶק ו' בְּשֵׁם ''סֵפֶר הַקָּנֶה'', שֶׁבַּעֲוֹן לָשׁוֹן הָרָע נִלְקֶה בַּעֲנִיּוּת. 

[[וְאִיתָא]] נַמֵּי בְּתָנָא דְּבֵי אֵלִיָּהוּ פֶּרֶק ט''ו: הַמַּכִּים בַּסֵּתֶר (פֵּרֵשׁ רַשִּׁ"י בְּפָרָשַׁת תָבֹא, שֶׁזֶּה מַיְרֵי בְּלָשׁוֹן הָרָע) וּמְחַלְּלֵי הַשֵּׁם בְּגָלוּי וְהַמְזַלְזְלִין אֶת חַבְרֵיהֶן בִּדְבָרִים וּמַטִּילֵי מַחֲלֹקֶת, סוֹפָן לִהְיוֹת כְּקֹרַח, עֲלֵיהֶן הַכָּתוּב אוֹמֵר {במדבר ט''ז ל''ג}: ''וַתְּכַס עֲלֵיהֶם הָאָרֶץ''. וְלִפְעָמִים נֶעֱנָשִׁים בַּעֲוֹן לָשׁוֹן הָרָע, שֶׁהוּא הֶעָוֹן הֶחָמוּר מִכֹּל, כַּנַּ''ל, בְּמִיתַת אַסְכָּרָה, שֶׁהִיא מִיתָה חֲמוּרָה מִכֹּל, כְּמוֹ שֶׁאָמְרוּ חֲזַ''ל {ברכות דף ח'} תתק''ג מִינֵי מִיתָה נִבְרְאוּ בָּעוֹלָם, קָשָׁה שֶׁבְּכֻלָּן אַסְכָּרָה וְכוּ'. וְנוֹתְנִין סִימָן בָּזֶה לְכָל בָּאֵי עוֹלָם, שֶׁבָּא לָהֶם עַל עֲוֹנָם הַדּוֹמֶה לְעָנְשָׁם, כְּמוֹ שֶׁאָמְרוּ בְּשׁבָּת דַּף ל''ג: תָּנוּ רַבָּנָן: אַרְבָּעָה סִימָנִין הֵן וְכוּ' סִימָן לְלָשׁוֹן הָרָע אַסְכָּרָה. וְאָמְרִינַן שָׁם, שֶׁנִּשְׁאֲלָה שְׁאֵלָה בִּפְנֵי הַתַּנָּאִים: מִיתָה זוֹ {פֵּרוּשׁ: שֶׁל אַסְכָּרָה}, מִפְּנֵי מַה מַּתְחֶלֶת בִּבְנֵי מֵעַיִן וְגוֹמֶרֶת בַּפֶּה? וְהֵשִׁיב עַל זֶה ר' יְהוּדָה בְּר' אִלָּעֵאי וְאָמַר: אַף עַל פִּי שֶׁהַכְּלָיוֹת יוֹעֲצוֹת וְהַלֵּב מֵבִין וְלָשׁוֹן מְחַתֵּךְ, פֶּה גּוֹמֵר הַלָּשׁוֹן הָרָע. 

[[וְיוֹתֵר]] מִזֶּה מָצִינוּ בְּמִדְרַשׁ אֲגָדַת בְּרֵאשִׁית {בראשית כ'}: לֶעָתִיד לָבֹא הַכֹּל מִתְרַפְּאִין, וְנָחָשׁ אֵין מִתְרַפֵּא, וּכְשֵׁם שֶׁנָּחָשׁ אֵין לוֹ רְפוּאָה, כָּךְ הָאוֹמֵר לָשׁוֹן הָרָע עַל חֲבֵרוֹ אֵין לוֹ רְפוּאָה לֶעָתִיד לָבֹא, שֶׁנֶּאֱמַר: ''אִם יִשַּׁךְ הַנָּחָשׁ בְּלִי לַחַשׁ, כֵּן אֵין יִתְרוֹן לְבַעַל הַלָּשׁוֹן''. 

[[הג''ה.]] [וְאִיתָא בְּמִדְרָשׁ רַבָּה פָּרָשַׁת וַיֵּרָא {בראשית כ'}: אָמַר ר' לֵוִי: לֶעָתִיד הַקָּדוֹשׁ בָּרוּךְ הוּא נוֹטֵל אֶת עוֹבְדֵי כּוֹכָבִים וּמַזָּלוֹת (ההיידין) וּמוֹרִידָן לַגֵּיהִנֹּם וְאוֹמֵר לָהֶם: לָמָּה הֱיִיתֶם קוֹנְסִין אֶת בָּנַי? וְהֵן אוֹמְרִין לוֹ: מֵהֶם וּבָהֶם הָיוּ בָּאִין וְאוֹמְרִין לָשׁוֹן הָרָע אִישׁ עַל חֲבֵרוֹ, וְהַקָּדוֹשׁ בָּרוּךְ הוּא נוֹטֵל אֵלּוּ וְאֵלּוּ וּמוֹרִידָן לַגֵּיהִנֹּם.] 

[[וְגָרְסִינַן]] נַמֵּי בְּפִרְקֵי דְּר' אֱלִיעֶזֶר: כָּל הַמַּלְשִׁין אֶת חֲבֵרוֹ בַּסֵּתֶר, אֵין לוֹ רְפוּאָה, שֶׁנֶּאֱמַר {תהילים ק''א ה'}: ''מְלָשְׁנִי בַסֵּתֶר רֵעֵהוּ אוֹתוֹ אַצְמִית'' {פֵּרוּשׁ: לַחֲלוּטִין} (כמו שכתוב בערכין ט''ו:) וְכָתוּב אֶחָד אוֹמֵר {דְּבָרִים כ''ז כ''ד}: ''אָרוּר מַכֶּה רֵעֵהוּ בַּסָּתֶר''. דַּע לְךָ שֶׁהוּא כֵּן, בֹּא וּרְאֵה הַנָּחָשׁ, שֶׁהִלְשִׁין בֵּין הַקָּדוֹשׁ בָּרוּךְ הוּא וּבֵין אָדָם וְעֶזְרוֹ {פירוש: אשתו} אֲרָרוֹ הַקָּדוֹשׁ בָּרוּךְ הוּא, שֶׁיִּהְיֶה עָפָר מַאֲכָלוֹ שֶׁנֶּאֱמַר {בראשית ג' י''ד}: ''וְעָפָר תֹּאכַל כָּל יְמֵי חַיֶּיךָ'', (פֵּרוּשׁ: כְּמוֹ שֶׁשָּׁם כְּתִיב: ''כָּל יְמֵי חַיֶּיךָ'' וּבְוַדַּאי הַכַּוָּנָה שֶׁלֹּא יִתְרַפֵּא אַף לִימוֹת הַמָּשִׁיחַ, כְּמוֹ שֶׁאָמְרוּ בִּבְרָכוֹת דַּף י''ב: יְמֵי חַיֶּיךָ הָעוֹלָם הַזֶּה, כָּל יְמֵי חַיֶּיךָ לְהָבִיא לִימוֹת הַמָּשִׁיחַ, אַף כָּאן אֵין לוֹ רְפוּאָה תָּמִיד). וְכָזֶה רָאִיתִי גַּם כֵּן בַּסְּפָרִים הַקְּדוֹשִׁים, שֶׁהַמְסַפֵּר לָשׁוֹן הָרָע מְזוֹנוֹתָיו מִתְמַעֲטִין, כַּנָּחָשׁ, שֶׁנִּתְמַעֲטוּ מְזוֹנוֹתָיו. 

[[וּפָשׁוּט]] הוּא דְּמִי שֶׁמַּרְגִּיל עַצְמוֹ בְּזֶה הַחֵטְא בִּתְמִידוּת, עָנְשׁוֹ, שֶׁנֶּעֱנָשׁ עֲבוּר זֶה בַּעֲנִיּוּת וְדַלּוּת וּשְׁאָרֵי צָרוֹת הוּא גַּם כֵּן בִּתְמִידוּת תְּמוּרַת צָרַעַת מֻחְלֶטֶת, שֶׁהָיָה רָאוּי לִהְיוֹת עָלָיו עֲבוּר זֶה, וְכַנַּ''ל בְּפֶרֶק ה'. 

[[הֲרֵי]] נִתְבָּאֵר מִכָּל אֵלּוּ גֹּדֶל עָנְשׁוֹ, שֶׁנִּפְרָעִין מִמֶּנּוּ בְּזֶה הָעוֹלָם, וְנֶעֱנָשׁ עֲבוּר זֶה בְּצָרוֹת וַעֲנִיּוּת תְּמִידִיּוֹת וְלִפְעָמִים גַּם בְּמִיתָה, חַס וְשָׁלוֹם. 

[[וְלֹא]] דַּי לְבַעֲלֵי לָשׁוֹן הָרָע, שֶׁגּוֹרְמִין לִלְקוֹת בְּעַצְמָן בָּזֶה, אֶלָּא שֶׁלּוֹקִין הָעוֹלָם בְּחֶטְאָם גַּם כֵּן בְּזֶה הָאֹפֶן, שֶׁנִּגְרָע מֵהֶן מְזוֹנוֹתֵיהֶן עַל יְדֵי זֶה, כְּמוֹ שֶׁכָּתוּב בְּתַעֲנִית {דף ז':}: אָמַר ר' שִׁמְעוֹן בֶּן פַּזִּי: אֵין הַגְּשָׁמִים נֶעֱצָרִים, אֶלָּא בִּשְׁבִיל מְסַפְּרֵי לָשׁוֹן הָרָע, שֶׁנֶּאֱמַר וְכוּ'. וְגַם גּוֹרֵם מוֹתָא וְחַרְבָּא וּקְטָלָא בְּעָלְמָא עַל יְדֵי זֶה, כְּמוֹ שֶׁכָּתַבְנוּ לְמַעְלָה בְּפֶרֶק ב' בְּשֵׁם הַזֹּהַר הַקָּדוֹשׁ. 

[[עַל]] כֵּן הֶחָפֵץ בְּחַיָּיו וּבְחַיֵּי הָעוֹלָם, יִנְצֹר לְשׁוֹנוֹ מֵרַע, וְיִהְיֶה טוֹב לוֹ בָּזֶה וּבַבָּא. 

~ פרק ט' - רוע עניינו לעתיד לבוא 

<b>יְבֹאַר בּוֹ רֹעַ עֵנְיָנוֹ עַל יְדֵי זֶה לֶעָתִיד לָבוֹא.</b> 

[[הִנֵּה]] בַּפְּרָקְים שֶׁעָבְרוּ נִתְבָּאֵר עָנְשׁוֹ שֶׁל בַּעַל לָשׁוֹן הָרָע בָּעוֹלָם הַזֶּה, וְעַתָּה נְבָאֵר גֹּדֶל עָנְשׁוֹ לֶעָתִיד לָבוֹא. 

[[הִנֵּה]] חֲזַ''ל בֵּאֲרוּ לָנוּ, שֶׁבַּעַל לָשׁוֹן הָרָע הוּא אֶחָד מֵאַרְבַּע כִּתּוֹת, שֶׁאֵין מְקַבְּלִין פְּנֵי שְׁכִינָה כִּדְאִיתָא {סוטה מ''ב:} אָמַר רַבִּי יִרְמְיָה בַּד אַבָּא: אַרְבַּע כִּתּוֹת אֵין מְקַבְּלִים פְּנֵי הַשְּׁכִינָה: כַּת חֲנֵפִים, כַּת שַׁקרָנִים, כַּת לֵיצָנִים, כַּת מְסַפְּרֵי לָשׁוֹן הָרָע. כַּת לֵיצָנִים דִּכְתִיב וְכוּ' כַּת מְסַפְּרֵי לָשׁוֹן הָרָע, דִּכְתִיב {תהילים ה' ה'}: ''כִּי לֹא אֵל חָפֵץ רֶשַׁע אָתָּה, לֹא יְגֻרְךָ רָע'', {שבת קמ''ט:} צַדִּיק אַתָּה ה', וְלֹא יָגוּר בִּמְגוּרְךָ רָע, וּפָרָשָׁה זוֹ אַיְרֵי {עוסקת} בְּעָוֹן שֶׁל בַּעֲלֵי לָשׁוֹן הָרָע כִּדְפֵרוּשׁ רַשִּׁ''י שָׁם. וְגַם כִּי הַבַּעַל לָשׁוֹן הָרָע נִקְרָא בְּשֵׁם רַע, כִּדְאִיתָא בַּאֲגָדַת מִשְׁלֵי עַל פָּסוּק {משלי י''ב כ'}: ''מִרְמָה בְּלֶב חֹרְשֵׁי רָע'', אָמַר רַב חָמָא בֶּן רַבִּי חֲנִינָא: כִּי מִי שֶׁהוּא מְדַבֵּר עִם חֲבֵרוֹ וְאוֹכֵל וְשׁוֹתֶה עִמּוֹ וּמְדַבֵּר עָלָיו לָשׁוֹן הָרָע, הַקָּדוֹשׁ בָּרוּךְ הוּא קוֹרְאוֹ רַע וְכוּ'. גַּם הוּא נִדּוֹן בַּגֵּיהִנֹּם בַּמָּדוֹר הַג' עֲבוּר זֶה הַחֵטְא, כִּדְאִיתָא בַּמִּדְרָשׁ הַנֶּעְלָם עַל רוּת. 

[[וּרְאֵה]] אֶת גֹּדֶל עָנְשָׁם, שֶׁכִּמְעַט עֲבוּר גֹּדֶל חֶטְאָם אֵין יְכֹלֶת בַּגֵּיהִנֹּם לְנַקּוֹתָם מִן הֶעָוֹן, כְּמוֹ שֶׁמְּפֹרָשׁ בְּתָנָא דְּבֵי אֵלִיָּהוּ פֶּרֶק י''ח וְזֶה לְשׁוֹנוֹ: כְּשֵׁם שֶׁהָרְשָׁעִים מְסַפְּרִים לָשׁוֹן הָרָע, וְעוֹלֶה עַד כִּסֵּא הַכָּבוֹד, כְּמוֹ כֵן יוֹרְדִין מַלְאָכִין מִפִּי הַגְּבוּרָה, וְנוֹטְלִין אוֹתָן הָרְשָׁעִים וּמַשְׁלִיכִין אוֹתָן לְתוֹךְ עָמְקָהּ שֶׁל גֵּיהִנֹּם. בְּאוֹתָהּ שָׁעָה מְשִׁיבָה גֵּיהִנֹּם וְאוֹמֶרֶת לִפְנֵי הַקָּדוֹשׁ בָּרוּךְ הוּא: רִבּוֹנוֹ שֶׁל עוֹלָם, אֵין לִי יְכֹלֶת לִפְרֹעַ לָהֶם דַּי כְּפִי עֹנֶשׁ שֶׁלָּהֶם, וְאֵין כָּל הָעוֹלָם כֻּלּוֹ יָכוֹל לִתֵּן לָהֶם דַי פֻּרְעָנוּתָם, וַהֲלֹא בַּעַל לָשׁוֹן הָרָע הַזֶּה חָטָא מִן הָאָרֶץ עַד לָרָקַיעַ. אֶלָּא שַׁגֵּר בּוֹ חִצֶּיךָ מִלְּמַעְלָה תְּחִלָּה, וְאַחַר כָּךְ יְקַבֵּל מִמֶּנּוּ גַחֲלֵי רְתָמִים מִלְּמַטָּה שֶׁנֶּאֱמַר {תהילים ק''כ ג' ד'}: ''מַה יִּתֵּן לְךָ וּמַה יֹּסִיף לָךְ לְשׁוֹן רְמִיָּה; חִצֵּי גִּבּוֹר שְׁנוּנִים עִם גַחֲלֵי רְתָמִים'', וְאֵין גִּבּוֹר אֶלָּא הַקָּדוֹשׁ בָּרוּךְ הוּא, כְּמוֹ שֶׁנֶּאֱמַר {ירמיה ל''ב י''ח}: ''הָאֵל הַגָּדוֹל הַגִּבּוֹר'' וְכוּ'. וּכְעֵין זֶה אִיתָא בַּעֲרָכִין {דף ט''ו:} עַיֵּן שָׁם. וְכַמָּה צָרִיךְ הָאִישׁ הַנִּלְבָּב לְהִתְחַזֵּק וְלַעֲמֹד עַל עַצְמוֹ מֵעָוֹן הַמַּר הַזֶּה, בְּהִתְבּוֹנְנוֹ בְּזֶה הָעֹנֶשׁ הַנּוֹרָא, אֲשֶׁר בֵּית הָאֲסוּרִים הַגָּדוֹל שֶׁהוּא הַגֵּיהִנֹּם, אֵין בּוֹ דַּי, עַד שֶׁיְּסַיְּעוּהוּ גַּם כֵּן מִלְּמַעְלָה. 

[[וְכָל]] הַדִּבּוּרִים שֶׁהוּא מְדַבֵּר בַּפֶּה, הַכֹּל נִכְתָּבִין לְמַעְלָה, כְּמוֹ דְּאִיתָא בַּמִּדְרָשׁ פָּרָשַׁת תֵצֵא {דברים רבה פרשה ו'} {קֹהֶלת ה' ה'}: ''אַל תִּתֵּן אֶת פִּיךָ לַחֲטִיא אֶת בְּשָׂרֶךָ'' כוּ'. מַה הוּא כֵּן? כֵּיוָן שֶׁהַפֶּה אוֹמֵר לָשׁוֹן הָרָע, הוּא חוֹטֵא עַל הַגּוּף, שֶׁגּוֹרֵם לוֹ לִלְקוֹת, הֲרֵי ''לַחֲטִיא אֶת בְּשָׂרֶךָ'', שֶׁהַפֶּה חוֹטֵא עַל הַבָּשָׂר. מַהוּ: אַל תֹּאמַר לִפְנֵי הַמַּלְאָךְ כִּי שְׁגָגָה הִיא? שֶׁלֹּא תֹּאמַר: הֲרֵינִי הוֹלֵךְ וְאוֹמֵר לָשׁוֹן הָרָע וְאֵין בְּרִיָּה יוֹדַעַת, אָמַר לוֹ הַקָּדוֹשׁ בָּרוּךְ הוּא: הֱוֵי יוֹדֵעַ שֶׁאֲנִי שׁוֹלֵחַ מַלְאָךְ וְהוּא עוֹמֵד אֶצְלְךָ וְכוֹתֵב כָּל מַה שֶּׁאַתָּה מְדַבֵּר עַל חֲבֵרְךָ. וְזֶה לְשׁוֹן הַגְּרָ''א בְּאִגַּרְתּוֹ הַקְּדוֹשָׁה עָלִים לִתְרוּפָה: וְהַכֹּל יָבִיא בַּמִּשְׁפָּט, עַל כָּל דִּבּוּר, וְלֹא נֶאֱבָד אֲפִלּוּ דִּבּוּר קַל, וְלָכֵן אֲנִי מַזְהִירְךָ, שֶׁתַּרְגִּיל בְּכָל הַיּוֹתֵר לֵישֵׁב יְחִידִי, כִּי חֵטְא הַלָּשׁוֹן עַל כֻּלּוֹ, כְּמַאֲמַר חֲכָמֵינוּ זַ''ל אֵלּוּ דְּבָרִים שֶׁאָדָם אוֹכֵל וְכוּ', וְלָשׁוֹן הָרָע כְּנֶגֶד כֻּלָּם. (כַּוָּנָתוֹ זַ''ל לְמַה שֶׁהֶעְתַּקנוּ לְעֵיל בְּשֵׁם הַיְרוּשַׁלְמִי פֶּרֶק א' דְּפֵאָה, וְכֵן הֶעְתִּיקוֹ הַגְּרָ''א בְּסִפְרוֹ ''שְׁנוֹת אֵלִיָּהוּ") וּמַה לִּי לְהַאֲרִיךְ בְּזֶה הֶעָוֹן הֶחָמוּר מִכָּל הָעֲבֵרוֹת. {קהלת ו' ז'} ''כָּל עֲמַל הָאָדָם לְפִיהוּ'' אָמְרוּ חֲכָמֵינוּ זַ''ל, שֶׁכָּל מִצְוֹתָיו וְתוֹרוֹתָיו שֶׁל אָדָם, אֵינוֹ מַסְפִּיק לְמַה שֶּׁמּוֹצִיא מִפִּיו. {חלין דף פ''ט.} מָה אֻמָּנוּתוֹ שֶׁל אָדָם בָּעוֹלָם הַזֶּה? יַעֲשֶׂה עַצְמוֹ כְּאִלֵּם וְיַדְבִּיקּ שִׂפְתוֹתָיו כִּשְׁתֵּי רֵחַיִם וְכוּ'. וְכָל כַּף הַקְּלַע הַכֹּל בְּהֶבֶל פִּיו שֶׁל דְּבָרִים בְּטֵלִים, וְעַל כָּל דִּבּוּר הֶבֶל צָרִיךְ לְהִתְקַלֵּעַ מִסּוֹךָ הָעוֹלָם עַד סוֹפוֹ. וְכָל זֶה בִּדְבָרִים יְתֵרִים, אֲבָל בַּדְּבָרִים הָאֲסוּרִים, כְּגוֹן לָשׁוֹן הָרָע וְלֵיצָנוּת וּשְׁבוּעוֹת וּנְדָרִים וּמַחֲלֹקֶת וּקלָלוֹת, וּבִפְרָט בְּבֵית הַכְּנֶסֶת, וְשַׁבָּת וְיוֹם טוֹב, עַלִ אֵלּוּ צָרִיךְ לֵירֵד לַשְּׁאוֹל לְמַטָּה הַרְבֵּה מְאֹד. וְאִי אֶפְשָׁר לְשַׁעֵר גֹּדֶל הַיִּסּוּרִין וְהַצָּרוֹת שֶׁסּוֹבֵל בִּשְׁבִיל דִּבּוּר אֶחָד. וְלֹא נֶאֱבָד אֲפִלּוּ דִּבּוּר אֶחָד שֶׁלֹּא נִכְתַּב, בַּעֲלֵי גַּדְפִין הוֹלְכִין תָּמִיד אֵצֶל כָּל אָדָם וְאָדָם וְאֵין נִפְרָדִין מִמֶּנּוּ, וְכוֹתְבִין כָּל דִּבּוּר וְדִבּוּר, {קהלת י' כ'} "כִּי עוֹךָ הַשָּׁמַיִם יוֹלִיךְ אֶת הַקּוֹל וּבַעַל כְּנָפַיִם יַגִּיד דָּבָר'', {שם ה' ה'} ''אַל תִּתֵּן אֶת פִּיךָ לַחֲטִיא אֶת בְּשָׂרֶךָ וְאַל תֹּאמַר לִפְנֵי הַמַּלְאָךְ כִּי שְׁגָגָה הִיא וְגוֹ' לָמָּה יִקצֹף'' וְגוֹ', עַד כָּאן לְשׁוֹן הַגְּרָ''א. וְגַם הוּא נַעֲשֶׂה אַחַר כָּךְ מֶרְכָּבָה לַקִּלִפָּה הַטְּמֵאָה הַנִּקְרֵאת לָשׁוֹן הָרָע, כְּמוֹ שֶׁכָּתַב בְּ''סֵפֶר חֲרֵדִים'' בְּחֵלֶק ג' פֶּרֶק ד'. 

[[וְדַע]] עוֹד דְּכָתְבוּ הַמְקֻּבָּלִים, הוּבָא בְּ''סֵפֶר חֲרֵדִים'' פֶּרֶק ז', שֶׁבַּעַל לָשׁוֹן הָרָע אַחַר מִיתָתוֹ מִתְגַּלְגֵּל בְּדוֹמֵם בְּאַבְנֵי הַשָּׂדֶה, וְעַיֵּן שָׁם רֶמֶז לְזֶה הַפָּסוּק, וְזֶה לְשׁוֹנוֹ: וְלִפְעָמִים יִתְגַּלְגֵּל בַּעַל לָשׁוֹן הָרָע בְּכֶלֶב *. 

AA* וְזֶה לְשׁוֹן סֵפֶר הַקָּנֶה: אַל יוֹצִיא אָדָם דִּבָּה, וּרְאֵה וְהָבֵן בְּנִי מַה נַּעֲשָׂה לַצַּדִּיק, שֶׁהֶחֱלִיף צִדְקָתוֹ בַּחֲסִידוּת, וְגָרַר דָּבָר אַחֵר לְשׁוֹנוֹ, וְרָאָה אָדָם אֶחָד וְיָצָא לְתַרְבּוּת רָעָה. וְהִנֵּה דִּבָּה רָעָה הוֹרֵג שְׁלֹשׁה: הָאוֹמְרוֹ וְהַמְקַבְּלוֹ וְהַנֶּאֱמָר עָלָיו. וְרַזַ''ל אָמְרוּ: יוֹסֵף הַצַּדִּיק הוֹצִיא דִּבָּה עַל אֶחָיו וְנִתְגַּלְגֵּל בְּחָסִיד אֶחָד, וּבָא חֲזִיר וְגֵרֵר לְשׁוֹנוֹ. וְרָאָה אָדָם אֶחָד וְאָמַר: הַלָּשׁוֹן שֶׁהוֹצִיא מַרְגָלִית תּוֹרָה מִפִּיו כָּךְ זוֹ תּוֹרָה וְזוֹ שְׂכָרָה. <QM> יָצָא לְתַרְבּוּת רָעָה וְהִנֵּה הָרַג שְׁלֹשׁה וְכוּ', עַד כָּאן לְשׁוֹנוֹ, עַיֵּן שָׁם. וְעַיֵּן בְּקִדּוּשִׁין (ל''ט:) שֶׁזֶּה הָאָדָם הוּא אֱלִישָׁע אַחֵר: BB

[[וְכֵן]] הָרָגִיל לֶאֱכֹל בְּשַׂר טְרֵיפָה, אוֹ הַמַּאֲכִילָהּ לְיִשְׂרָאֵל. וְזֶהוּ רָמוּז בַּתּוֹרָה, דִּכְתִיב {שמות כ''ב ל'}: ''וְאַנְשֵׁי קֹדֶשׁ תִּהְיוּן לִי וּבָשָׂר בַּשָׂדֶה טְרֵפָה לֹא תֹאכֵלוּ לַכֶּלֶב תַּשְׁלִיכוּן אוֹתוֹ'', וּכְתִיב בַּתְרֵהּ {שמות כ''ג א'}: ''לֹא תִשָּׂא שֵׁמַע שָׁוְא'', נִמְצָא קְרָא דְּ''לַכֶּלֶב תַּשְׁלִיכוּן אוֹתוֹ'' כְּתִיב בֵּין שְׁנֵי הָעֲוֹנוֹת הַלָּלוּ, בֵּין אוֹכֵל טְרֵפָה וּבֵין מְסַפֵּר לָשׁוֹן הָרָע, לוֹמַר לְךָ, שֶׁעַל שְׁנֵי עֲוֹנוֹת אֵלּוּ, יִתְגַּלְגֵּל הָאָדָם כְּכֶלֶב. וְזֶהוּ שֶׁרָמַז דָּוִד הַמֶּלֶךְ עָלָיו הַשָּׁלוֹם {תהילים כ''ב כ''א}: ''הַצִּילָה מֵחֶרֶב נַפְשִׁי מִיַּד כֶּלֶב יְחִידָתִי'', וְסָמִיךְ לֵהּ {שם כ''ג}: ''אֲסַפְּרָה שִׁמְךָ לְאֶחָי'' וְגוֹ', לוֹמַר שֶׁאֵינִי מִשְׁתַּמֵּשׁ בִּלְשׁוֹנִי לְסַפֵּר לָשׁוֹן הָרָע לְהֵעָנֵשׁ בַּגִּלְגּוּל הָרַע הַזֶּה, אֶלָּא אֲנִי מִשְׁתַּמֵּשׁ בָּהּ לְהַלֶּלְךָ וּלְהַזְהִיר אֶת יִשְׂרָאֵל, שֶׁיָּגוּרוּ מִמְּךָ וְשֶׁיְּהַלְּלוּךָ. וְדַע שֶׁאָמְרוּ הַמְקֻבָּלִים, שֶׁאַף עַל פִּי כְּשֶׁמִּתְגַּלְגֵּל בְּצוּרַת אָדָם, אֵינוֹ יוֹדֵעַ בְּגִלְגּוּלוֹ הָרִאשׁוֹן, מִכָּל מָקוֹם כְּשֶׁמִּתְגַּלְגֵּל בְּצוּרַת חַיָּה אוֹ עוֹף, הוּא יוֹדֵעַ בְּגִלְגּוּלו הָרִאשׁוֹן וּמֵצֵר וּמִצְטַעֵד, אֵיךְ יָרַד מִשָּׁמַיִם מִצּוּרַת אָדָם לְצוּרַת בְּהֵמָה. לָכֵן כָּל אִישׁ יֶחֱרַד וְיִהְיֶה יָרֵא וְרַךְ הַלֵּבָב בְּעוֹדוֹ בַּחַיִּים חַיּוּתוֹ, בְּעוֹד הָרְשׁוּת בְּיָדוֹ וְיֵדַע אֶת אֱלֹהָיו, אָז יְכַפֵּר עֲוֹנוֹתָיו וְיָשׁוּב חֲרוֹן אַפּוֹ מִמֶּנּוּ, וּבְצֵאת נִשְׁמָתוֹ יָנוּחַ וְיִשְׁקֹט וְיִסְתּוֹפֵף בְּצִלּוֹ בְּגַן עֵדֶן, כִּי חַנּוּן וְרַחוּם הוּא וּמַרְבֶּה לְהֵיטִיב. {ברכות דף ל''ד:} וּמָקוֹם שֶׁבַּעֲלֵי תְּשׁוּבָה עוֹמְדִין אֵין צַדִּיקים גְּמוּרִים יְכוֹלִין לַעֲמֹד, עַד כָּאן לְשׁוֹן הַ"סֵּפֶר חֲרֵדִים" בְּקצּוּר. 

~ פרק י' - מעלת שמירת הלשון וקידוש כח הדיבור 

<b>יְבֹאַר בּוֹ גֹּדֶל מַעֲלַת שְׁמִירַת הַלָּשׁוֹן שֶׁעֵל יְדֵי זֶה מְקַדֵּשׁ אֶת כֹּחַ הַדִּבּוּר שֶׁלּוֹ.</b> 

[[עַתָּה]] נְבָאֵר אֶת עֹצֶם הַזְּכוּת, לְמִי שֶׁשּׁוֹמֵר אֶת פִּיו וּלְשׁוֹנוֹ מִלְּדַבֵּר דִּבּוּרִים אֲסוּרִים. תְּחִלַּת כָּל הַמַּעֲלוֹת, הוּא מְתַקֵן וּמְקַדֵּשׁ עַל יְדֵי זֶה אֶת כְּלִי הָאֻמָּנוּת הַמְיֻחָד לָאִישׁ הַיִּשְׂרְאֵלִי, שֶׁהוּא הַדִּבּוּר, וְכָל הַדִּבּוּרִים שֶׁיְּדַבֵּר אַחַר כָּךְ בַּתּוֹרָה וּבַתְּפִלָּה, יַעֲלֶה לִמְקוֹר שָׁרְשׁוֹ לְמַעְלָה. כִּי לֹא לְחִנָּם הִמְשִׁילוּהוּ חֲזַ''ל בְּכַמָּה מְקוֹמוֹת לְעִנְיַן אֻמָּנוּת {וכמו שפרש רש''י במדבר ל''א בפסוק ח'}, לְהוֹרוֹת לָנוּ, כְּמוֹ שֶׁכְּלִי אֻמָּנוּת הוּא דָּבָר הֶכְרֵחִי לְעִנְיַן עֲשִׂיַּת כֵּלִים חֲדָשִׁים וְיָפִים, כִּי אֲפִלּוּ אִם יִהְיֶה אֻמָּן הַמֶּלֶךְ, שֶׁהוּא הַיּוֹתֵר גָּדוֹל שֶׁבְּכָל הָאֻמָּנִים, וְשִׂכְלוֹ יִהְיֶה דַּק עַד מְאֹד, וּמְצַיֵּר בְּרַעֲיוֹנָיו אֹפֶן עֲשִׂיַּת הַכֵּלִים בַּגֶּדֶר הַיּוֹתֵר נָאוֹת, אַף עַל פִּי כֵן אֵין יָכוֹל לַעֲשׂוֹת, בִּלְתִּי כְּלֵי אֻמָּנוּת. וְיוֹתֵר מִזֶּה, שֶׁאֲפִלּוּ אִם יִהְיוּ לוֹ כְּלֵי אֻמָּנוּת, אַךְ שֶׁהֵם פְּגוּמִים וּמְקֻלְקָלִים, וְיַעֲשֶׂה בָּהֶן הָאֻמָּן אֵיזֶה כְּלִי עַל יְדֵי הַדְּחַק, יִהְיֶה נִכָּר בָּהֶן אַחַר כָּךְ הַפְּגָם וְהַשֶּׁבֶר שֶׁל כְּלֵי הָאֻמָּנוּת מִבִּפְנִים וּמִבַּחוּץ, כִּי לֹא יָכוֹל לְהַחֲלִיקָן כָּרָאוּי וְהֵם כְּמוֹ גּוֹלְמֵי כְּלֵי עֵץ, וְאֵין נָאֶה בָּהֶם לְהִשְׁתַּמֵּשׁ אֲפִלּוּ לְהֶדְיוֹט, וְכָל שֶׁכֵּן לְהַגִּישָׁן לִפְנֵי הַמֶּלֶךְ. וְהָאֻמָּן שֶׁכְּלֵי הָאֻמָּנוּת שֶׁלּוֹ שְׁלֵמִים וְטוֹבִים, מְלֻטָּשִׁים וּמְצֻחְצָחִים כָּרָאוּי, הַכְּלִי שֶׁעוֹשֶׂה בָּהֶן הָאֻמָּן הַזֶּה יֵצֵא מְתֻקָן וּמְהֻדָּר כַּהֹגֶן. כֵּן מַמָּשׁ בְּעִנְיָן זֶה הוּא כֹּחַ הַדִּבּוּר שֶׁנִּתָּן לָאִישׁ הַיִּשְׂרְאֵלִי לַעֲבֹד בּוֹ לִפְנֵי הַמֶּלֶךְ הַנּוֹרָא יִתְבָּרַךְ שְׁמוֹ בַּתּוֹרָה וּבַתְּפִלָּה וּלְבָרֵךְ וּלְהוֹדוֹת וּלְשַׁבֵּחַ וּלְהַלֵּל לְפָנָיו, כִּי הוּא כְּלִי הָאֻמָּנוּת הַגָּדוֹל, שֶׁיּוּכַל הָאָדָם הַשָׁלֵם לִבְנוֹת בּוֹ שָׁמַיִם וָאָרֶץ, כְּמוֹ שֶׁכָּתוּב {ישעיה נ''א ט"ז}: ''וָאָשִׂם דְּבָרַי בְּפִיךָ וְגוֹ' לִנְטֹעַ שָׁמַיִם וְלִיסֹד אָרֶץ''. וְהוּא מַמָּשׁ כִּפְשׁוּטוֹ, כִּי בְּדִבְרֵי הַקְּדֻשָׁה שֶׁהָאָדָם מְדַבֵּר פֹּה בְּזֶה הָעוֹלָם לִפְנֵי ה' יִתְבָּרַךְ, נִבְרָאִים לְמַעְלָה עוֹלָמוֹת וּמַלְאָכִים קדוֹשִׁים, וְיִהְיוּ אַחַר כָּךְ מְלִיצִים וּפְרַקלִיטִים עֲבוּר נִשְׁמָתוֹ. וּמַעֲלַת קְדֻשַׁת הָעוֹלָמוֹת וְהַמַּלְאָכִים, שֶׁנִּבְרְאוּ עַל יְדֵי הַתּוֹרָה וְהַמִּצְוֹת שֶׁלּוֹ, תָּלוּי בְּכַמָּה עִנְיָנִים. א. לְפִי הַהֲכָנָה שֶׁהָיָה לוֹ בָּעֵת הַהִיא, אִם הֵכִין אֶת עַצְמוֹ בָּעֵת הַהִיא בְּכָל כֹּחוֹתָיו לְקַיֵּם כְּפִי הַתּוֹרָה בְּכָל חֲלָקָיו וּפְרָטָיו שֶׁצָּרִיךְ לָזֶה. ב. לְפִי כְּלֵי הָאֻמָּנוּת שֶׁעָשָׂה בָּהֶם הַתּוֹרָה, וְהֵם כְּלֵי הַדִּבּוּר (וּכְהַאי גַּוְנָא בַּמִּצְוָה לְעִנְיַן כְּלֵי הַמַּעֲשֶׂה שֶׁקּיֵּם בָּהֶם הַמִּצְוָה), שֶׁאִם הֵם יָפִים וּמְהֻדָּרִים, שֶׁמִּשְׁתַּמְשִׁים בָּהֶם תָּמִיד לְטוֹב, וְעַל יְדֵי זֶה נִתְחַזֵּק כֹּחַ קְדֻשָּׁתָם, יֵשׁ בָּהֶם כֹּחַ לְהַמְשִׁיךְ קְדֻשָּׁה עֶלְיוֹנָה וְאוֹר גָּדוֹל עַל הָעִנְיָן הַהוּא. אֲבָל אִם פּוֹגֵם וּמְטַמֵּא, חַס וְשָׁלוֹם, אֶת כֹּחַ הַדִּבּוּר שֶׁלּוֹ, עַל יְדֵי לָשׁוֹן הָרָע וּרְכִילוּת וְלֵיצָנוּת וְשֶׁקֶר וְכַדּוֹמֶה וְלֹא יַעֲשֶׂה תְּשׁוּבָה, וְאַחַר כָּךְ יְדַבֵּר בְּפִיו דִּבְרֵי תּוֹרָה וּתְפִלָּה, אֵיזֶה כֹּחַ יֵשׁ בָּהֶן לְהַמְשִׁיךְ עַל הַתּוֹרָה וְהַתְּפִלָּה הַהִיא קְדֻשָּׁה עֶלְיוֹנָה, אַחֲרֵי שֶׁכְּלֵי הַמִּבְטָא שֶׁלּוֹ הֵם פְּגוּמִים וּטְמֵאִים בְּעַצְמָם מִכְּבָר? 

[[הג''ה.]] [וְזֶה לְשׁוֹן הָאַלְשִׁיךְ הַקָּדוֹשׁ עַל הַפָּסוּק {שמות כ''ח ל''ה}: ''וְהָיָה עַל אַהֲרֹן לְשָׁרֵת וְנִשְׁמַע קוֹלוֹ בְּבוֹאוֹ אֶל הַקֹּדֶשׁ'', וְהוּא כִּי הַמְנַבֵּל פִּיו בְּחֶלְאַת טֻמְאַת נִבְלַת פֶּה, שַׁקִּץ יְשַׁקִּץ פִּיו וּלְשׁוֹנוֹ וְתַעֵב יְתַעֲבֵם, כִּי עָשָׂאָם בָּסִיס לְדָבָר הָאָסוּר. וְאֵיכָכָה יוּכַל לַעֲמֹד לִפְנֵי מֶלֶךְ מַלְכֵי הַמְּלָכִים בְּפֶה דּוֹבֵר נְבָלָה וְלֹא יִקְצֹף עַל קוֹלוֹ לֵאמֹר: מִי זֶה נִבְזֶה עָרֵב עַל לִבּוֹ לַעֲמֹד לְפָנָיו לְבַקִּשׁ רָצוֹן עַל עֲוֹנוֹתָיו בְּנִיבוֹ נִבְזֶה בִּכְלִי מְכֹעָר מֻקְצֶה מֵחֲמַת מֵאוּס? וְהֵן לוּ הָיִיתָ עֶבֶד מֶלֶךְ הָאָרֶץ, הַאִם הָיִיתָ עוֹמֵד לְפָנָיו לְשָׁרְתוֹ עַל שֻׁלְחָנוֹ בְּכֵלִים מִכֵּלִים צוֹאִים? הֲלֹא תִּכָּלֵם? וְגַם הוּא בְּרַעַשׁ גָּדוֹל מַלְאָךְ רָשָׁע יְצַוֶּה לְךָ לַהֲמִיתְךָ בֶּחָרֶב. וְעַתָּה שָׂא נָא קַל וָחֹמֶר, וּמָה אִם מֶלֶךְ הַכּוּשִׁי, חָרַשׁ אֶת חָרְשֵׁי אֲדָמָה לַהֶבֶל דָּמָה, תְּחַיֵּב אֶת רֹאשְׁךָ בְּשָׁרֵת אוֹתוֹ בִּכְלִי בִּלְתִּי טָהוֹר, וּמַה גַּם עַתָּה יַתּוּשׁ נָטוּשׁ, כִּי תֶּעֱרַב אֶת לִבְּךָ לְהִתְהַדֵּר לִפְנֵי מִי שֶׁאָמַר וְהָיָה הָעוֹלָם, אֲשֶׁר לִגְדֻלָּתוֹ מִי מֵהַקְּדוֹשִׁים עֶלְיוֹנִים וְתַחְתּוֹנִים, בְּשָׂפָה בְּרוּרָה וּבִנְעִימָה קְדוֹשָׁה יִהְיֶה כְּדַאי לַעֲמֹד לְפָנָיו וּלְדַבֵּר אֵלָיו? קַל וָחֹמֶר בֶּן בְּנוֹ שֶׁל קַל וָחֹמֶר, כִּי יַקְרִיב אִישׁ וְהוּא בֶּן בְּלִיַּעַל, מְדַבֵּר אֵלָיו בְּטֻמְאַת שְׂפָתַיִם, כִּי פִּיךָ שָׁלַחְתָּ בְּרָעַת נִבְלַת הַפֶּה וַתִּמָּאֵס, וּמֵאַיִן וּלְאֵיךְ שַׂמְתָּ לִבְּךָ לְדַבֵּר אֵלָיו וְלוֹמַר לְפָנָיו הַלְּלוּיָה בְּפֶה דוֹבֵר נְבָלָה? וְאוֹי לָּהּ לְאוֹתָהּ בּוּשָׁה, כִּי תָּבוֹא בֵּית ה', וְלֹא נִמְנַעְתָּ מִלְּהָבִיא עֲבִיט מֵי רַגְלַיִם בַּמִּקְדָּשׁ מִפְּנֵי הַכָּבוֹד הַשּׁוֹכֵן שָׁם, וְאָנָּה תּוֹלִיךְ אֶת חֶרְפָּתְךָ, כִּי תַּהֲפֹךְ כְּלִי שָׁרֵת, הָעוֹמֵד לְשָׁרֵת בּוֹ אֶת קוֹנְךָ לְאֶחָד מִן הַבִּיבִין, וַהֲלֹא עַל הַפֶּה שֶׁאָדָם שָׂח בּוֹ שִׂיחַת חֻלִּין בֹּשְנוּ מְאֹד לְהַלֵּל בּוֹ אֶת ה' כְּמַאֲמַר הָאוֹמֵר {בירושלמי דברכות פרק א' הלכה ב'} מִי יִתֵּן וְהָיָה לִי ב' פִּיּוֹת, א' לְדַבֵּר בּוֹ צָרְכֵי בֵּיתִי וְא' לְדַבֵּר בּוֹ עִם קוֹנִי, וּמַה גַּם עַתָּה, אֲשֶׁר בְּפֶה טָמֵא יַעֲרֹךְ לְפָנָיו יִתְבָּרַךְ לְבַקֵּשׁ רָצוֹן, כִּי אֵיךְ יִהְיֶה לְרָצוֹן אֲמָרָיו, אִם הַסַּנֵּגוֹר הוּא הַשּׁקַּטֵּגוֹר, וּבְדַבֶּרְךָ בּוֹ יִהְיֶה לְךָ לְמַזְכִּיר עָוֹן? וְעַיֵּן שָׁם שֶׁהֵבִיא מַאֲמַר חֲזַ''ל עַל זֶה. וְסִיֵּם עַל זֶה, וְזֶה לְשׁוֹנוֹ: וְהֵן זֹאת תִּרְמֹז תּוֹרָתֵנוּ בֶּאֱמֹר: ''וְהָיָה עַל אַהֲרֹן'' וְכוּ' לוֹמַר כִּי כַּאֲשֶׁר הַדִּבּוּר, שֶׁהוּא נִמְשָׁל אֶל הַמְּעִיל, שֶׁדִבַּרְנוּ בּוֹ לְמַעְלָה, יִהְיֶה עַל אַהֲרֹן לְשָׁרֵת בּוֹ, אֶת ה' וְלֹא לְמַה שֶׁהוּא הֶפְכּוֹ, אָז: ''וְנִשְׁמַע קוֹלוֹ'' בִּתְפִלָּתוֹ ''בְּבֹאוֹ אֶל הַקֹּדֶשׁ'' לְדַבֵּר אִתּוֹ יִתְבָּרַךְ, מַה שֶּׁאֵין כֵּן אִם יִתְהַפֵּךְ חָלִילָה]. 

[[וְאָמְרוּ]] חֲזַ''ל {שבת קי''ט:}: אֵינוֹ דּוֹמֶה הֶבֶל פִּיו, שֶׁיֵּשׁ בּוֹ חֵטְא, לְהֶבֶל פִּיו, שֶׁאֵין בּוֹ חֵטְא, פֵּרוּשׁ: אֲפִלּוּ מִי שֶׁקִּלְקֵל רַק לִפְעָמִים דֶּרֶךְ מִקְרֶה, כְּמוֹ שֶׁבֵּאַרְנוּ בְּפֶרֶק ז', וְעַל אַחַת כַּמָּה וְכַמָּה אִם הֶבֶל פִּיו מֻרְגָּל בְּחֵטְא בְּכָל יוֹם וּבְכָל שָׁעָה. וְכָל זֶה אֲפִלּוּ אִם מְקַלְקֵל פִּיו בִּשְׁאָר דִּבּוּרִים אֲסוּרִים, וְכָל שֶׁכֵּן בְּאִסּוּר לָשׁוֹן הָרָע וּרְכִילוּת, בְּוַדַּאי מְגָרֵעַ בָּזֶה בְּיוֹתֵר אֶת הַתְּפִלָּה, שֶׁמִּתְפַּלֵּל אַחַר כָּךְ, וְלֹא תַּעֲלֶה לְמַעְלָה כָּל זְמַן שֶׁלֹּא יְקַּבֵּל תְּשׁוּבָה עַל זֶה כְּמוֹ שֶׁכָּתַבְנוּ לְמַעְלָה בְּפֶרֶק ז' בְּשֵׁם הַזֹּהַר הַקָּדוֹשׁ. וְנוּכַל לוֹמַר דְּזֶהוּ כַּוָּנַת הַכָּתוּב בְּקֹהֶלֶת {ז' י''ג}: ''רְאֵה אֶת מַעֲשֵׂה הָאֱלֹהִים כִּי מִי יוּכַל לְתַקִּן אֲשֶׁר עִוְּתוֹ'', פֵּרוּשׁ: תֵּן עֵינֶיךָ וְלִבְּךָ עַל הַדְּבָרִים הָאֱלֹהִיִּים, וְהֵם הַהֵיכָלוֹת הַקְּדוֹשׁוֹת וְאוֹרוֹת הָעֶלְיוֹנִים, שֶׁנַּעֲשׂוּ עַל יָדְךָ לְמַעְלָה, דְּהַיְנוּ עַל יְדֵי הַתּוֹרָה וְהַמִּצְוֹת שֶׁלְּךָ, שֶׁיִּהְיוּ נַעֲשִׂים בְּגֶדֶר הַשְּׁלֵמוּת בְּכָל הַהֲכָגוֹת הַנִּצְרָכוֹת לָזֶה, וְגַם בִּכְלֵי אֻמָּנוּת נְקִיִּים וְכַנַּ''ל, כִּי מִי יוּכַל לְתַקֵּן אֶת אֲשֶׁר עִוְּתוֹ? פֵּרוּשׁ: אִם תְּקַלְקְלֵם, חַס וְשָׁלוֹם, יִשָּׁאֲרוּ לְעדוֹלָם פְּגוּמִים וּמְקֻלְקָלִים, וְיִהְיֶה לְךָ מִזֶּה דְּאָגָה עוֹלָמִית וְצַעַר תְּמִידִי, בְּזָכְרוֹ שֶׁעַצְלוּתוֹ גָּרַם כָּל זֶה, כִּי אֵינָם כְּמוֹ בִּנְיְנֵי עוֹלָם הַזֶּה, אֲשֶׁר אִם יְקַלְקֵל אֶחָד יוּכַל הָאֻמָּן הַשֵּׁנִי לְתַקִּנָם, לֹא כֵן בְּעִנְיְנֵי הַתַּכְלִית הַנִּרְצָה, כְּמַאֲמַר הַתַּנָּא בְּאָבוֹת {א' י''ג} אִם אֵין אֲנִי לִי מִי לִי, וְזֶהוּ שֶׁכָּתוּב: ''כִּי מִי יוּכַל'' וְגוֹ'. 

[[הג''ה.]] [אִי נַמֵּי מַעֲשֵׂה הָאֱלֹהִים כִּפְשׁוּטוֹ, עֲשִׂיַּת הֵיכָלוֹת הַקְּדֻשָּׁה וְהַמַּלְאָכִים, שֶׁהַקָּדוֹשׁ בָּרוּךְ הוּא עוֹשֶׂה מֵחֲמַת הַתּוֹרָה וְהַמִּצְוֹת, שֶׁמְּקַיְּמִין יִשְׂרָאֵל בְּזֶה הָעוֹלָם]. 

[[הַיּוֹצֵא]] מִכָּל דְּבָרֵינוּ, שֶׁעַל יְדֵי שְׁמִירַת הַלָּשׁוֹן כַּדִּין, זוֹכֶה הָאָדָם לְקַדֵּשׁ אֶת כֹּחַ הַדִּבּוּר שֶׁלּוֹ, וְאָז תּוֹרָתוֹ וּתְפִלָּתוֹ יִתְקַבְּלוּ לְמַעְלָה. 

~ פרק י''א - שכר שמירת הלשון ומעלת השלום 

<b>יְבֹאַר בּוֹ גֹּדֶל שְׂכַר שְׁמִירַת הַלָּשׁוֹן בָּעוֹלָם הַזֶּה וּבָעוֹלָם הַבָּא, וְגַּם יְבֹאַר בּוֹ מַעֲלַת הַשָּׁלוֹם.</b> 

[[עוֹד]] יֵשׁ בִּשְׁמִירַת הַלָּשׁוֹן כַּמָּה מַעֲלוֹת קְדוֹשׁוֹת: <b>א.</b> נִצּוֹל עַל יְדֵי זֶה מִכָּל הָעֳנָשִׁים שֶׁבָּאִים עֲבוּר זֶה הַחֵטְא, כַּנַּ''ל. <b>ב.</b> הוּא בָּטוּחַ עַל יְדֵי זֶה בְּמַה שֶּׁיִּשְׂתַּכֵּר מֵהַתַּכְלִית הַנִּרְצָה שֶׁלֹּא יְאַבְּדֶנּוּ מֵעַתָּה, דְּאִי לָאו הָכִי עָלוּל שֶׁלֹּא יִשָּׁאֵר בְּיָדוֹ כְּלוּם, חַס וְשָׁלוֹם, כְּמוֹ שֶׁכָּתוּב לְמַעְלָה בְּפֶרֶק ג' וּבְפֶרֶק ו' בְּשֵׁם הַמִּדְרָשׁ <b>ג.</b> גַּם הוּא נִקְרָא בְּשֵׁם אִישׁ, כְּמוֹ שֶׁכָּתוּב {תהילים ל''ד י''ג}: ''מִי הָאִישׁ הֶחָפֵץ חַיִּים'' וְגוֹ', דְּאִי לָאו הָכִי הוּא רַק בְּגֶדֶר חַי שֶׁאֵינוֹ מְדַבֵּר. וְאִיתָא בְּמִדְרַשׁ שׁוֹחֵר טוֹב {ישעיה נ''ז כ'} ''וְהָרְשָׁעִים כַּיָּם נִגְרָשׁ''. מַה הַיָּם פּוֹלֵט כָּל הָרֶפֶשׁ עַל שְׂפָתוֹ, אַךְ הָרְשָׁעִים פּוֹלְטִין הָרֶפֶשׁ עַל שְׂפָתַיִם. <b>ד.</b> כְּמוֹ שֶׁהוּא כּוֹבֵשׁ אֶת עַצְמוֹ מִלְּלַמֵּד קַטֵּגוֹרְיָא וּמְחַפֵּשׂ בְּכָל כֹּחוֹתָיו זְכוּת, כֵּן לְמַעְלָה מַלְאֲכֵי הַשָּׁרֵת מְלַמְּדִין עָלָיו זְכוּת, כִּדְאִיתָא בְּמִדְרַשׁ מִשְׁלֵי. 

[[גַּם]] עַל יְדֵי זֶה זוֹכֶה שֶׁיִּתְלַבֵּשׁ עָלָיו רוּחָא דִּקדֻשָּׁא כְּמוֹ שֶׁכָּתוּב בַּזֹּהַר הַקָּדוֹשׁ פָּרָשַׁת חֻקָּת: כָּל מַאן דְּנָטַר פּוּמָא וְלִישָׁנָא, זָכֵי לְהִתְלַבְּשָׁא בְּרוּחָא דְּקֻדְשָׁא.  

[[גַּם]] מֵבִיא אֶת עַצְמוֹ עַל יְדֵי זֶה לִידֵי הַשְׁפָּעָה בָּעוֹלָם הַזֶּה, כִּדְאִיתָא בַּמְּכִילְתָּא פָּרָשַׁת, מִשְׁפָּטִים עַל הַפָּסוּק {שמות כ''ב ל'}: "וּבָשָׂר בַּשָּׂדֶה טְרֵפָה לֹא תֹאכֵלוּ לַכֶּלֶב תַּשְׁלִיכוּן אוֹתוֹ", לְלַמֶּדְךָ, שֶׁאֵין הַקָּדוֹשׁ בָּרוּךְ הוּא מְקַפֵּחַ שְׂכַר כָּל בְּרִיָּה שִׁנֶּאֱמַר {שמות י"א ז'}: ''וּלְכָל בְּנֵי יִשְׂרָאֵל לֹא יֶחֱרַץ כֶּלֶב לְשׁוֹנוֹ", וַהֲלֹא דְּבָרִים קַל וָחֹמֶר, וּמָה אִם חַיָּה כָּךְ, אָדָם לֹא כָּל שֶׁכֵּן, שֶׁאֵינוֹ מְקַפֵּחַ שְׂכָרוֹ וְכוּ'. 

[[גַּם]] עֲבוּר כָּל עֵת שֶׁשּׁוֹמֵר אֶת עַצְמוֹ, זוֹכֶה לִידֵי מַעֲלָה גְּדוֹלָה בְּגַן עֵדֶן כְּמוֹ שֶׁכָּתַב הַגָּאוֹן רַבֵּנוּ אֵלִיָּהוּ זַ''ל בְּשֵׁם הַמִּדְרָשׁ, שֶׁעַל כָּל רֶגַע וְרֶגַע, שֶׁאָדָם חוֹסֵם פִּיו, זוֹכֶה לָאוֹר הַגָּנוּז, שֶׁאֵין כָּל מַלְאָךְ וּבְרִיָּה יְכוֹלִים לְשַׁעֵר. 

[[גַּם]] הוּא נִצּוֹל עַל יְדֵי זֶה מִגֵּיהִנֹּם, כִּדְאִיתָא בְּמִדְרַשׁ תַּנְחוּמָא אָמַר הַקָּדוֹשׁ בָּרוּךְ הוּא: אִם רְצוֹנְכֶם לְהִמָּלֵט מִן הַגֵּיהִנֹּם, הַרְחִיקוּ עַצְמְכֶם מִלָּשׁוֹן הָרָע, וְאַתֶּם זוֹכִים בָּעוֹלָם הַזֶּה וּבָעוֹלָם הַבָּא, שֶׁנֶּאֱמַר וְגוֹ'. 

[[עוֹד]] יֵשׁ מַעֲלָה גְּדוֹלָה וּקְדוֹשָׁה הַמִּסְתַּעֶפֶת מִשְּׁמִירַת הַלָּשׁוֹן, וְהִיא מִדַּת הַשָּׁלוֹם. כַּיָּדוּעַ שֶׁעַל יְדֵי שְׁמִירַת הַלָּשׁוֹן, מֵסִיר מֵעַל עַצְמוֹ קנְאַת אֲנָשִׁים, וְכָל אֶחָד יֹאהֲבֶנּוּ וְיִמְסֹר לוֹ סוֹדוֹתָיו וְלֹא יְדַבְּרוּ עָלָיו לְעוֹלָם. וְהוּא מִדָּה בְּמִדָּה, כְּמוֹ שֶׁרָאִיתִי כָּתוּב בְּשֵׁם הָאֲרִיזַ''ל. 

[[הג''ה.]] [וּלְהֶפֶךְ מִי שֶׁמְּדַבֵּר רַע עַל חֲבֵרוֹ וּמְגַנֶּה אוֹתוֹ, יְסֻבְּבוּ הַדְּבָרִים לְבַסּוֹף, שֶׁיְּגַנּוּ אוֹתוֹ גַּם כֵּן, לְבַד עָנְשׁוֹ שֶׁבָּעוֹלָם הַבָּא, וְכֵן רָאִיתִי כָּתוּב בְּשֵׁם הַקַדְמוֹנִים וְנָתְנוּ רֶמֶז עַל זֶה {ויקרא כ''ד ב'}: ''כַּאֲשֶׁר יִתֵּן מוּם בָּאָדָם כֵּן יִנָּתֶן בּוֹ''. וְיוֹתֵר מִזֶּה, שֶׁאֲפִלּוּ בְּעֵינֵי הָאָדָם עַצְמוֹ, שֶׁהוּא מְסַפֵּר לְפָנָיו הַלָּשׁוֹן הָרָע וְהָרְכִילוּת נִתְעָב וְנֶאֱלָח, כְּמַאֲמָרָם זַ"ל {סנהדדין כ''ט.} סַהְדֵּי שַׁקְרֵי אַאוֹגְרֵייהוּ זִלֵּי {עדי השקר גם בעיני שוכריהם מתבזים}. גַּם כָּל אֶחָד מֵהַשּׁוֹמְעִים הוֹשְׁדִים אוֹתוֹ לֵאמֹר: עַתָּה סִפֵּר עַל חֲבֵרַי לְפָנַי וְעַתָּה יֵלֵךְ וִיסַפֵּר לִפְנֵי חֲבֵרַי עָלַי]. 

[[וְנִמְצָא]] שֶׁמַּבִיא לִידֵי שָׁלוֹם, וּכְבָר יְדוּעָה גְּדֻלַּת הַשָׁלוֹם, כְּמוֹ שֶׁאָמְרוּ חֲזַ"ל, שֶׁאֲפִלּוּ אִם יֵשׁ, חַס וְשָׁלוֹם, בְּיִשְׂרָאֵל עֲוֹן עֲבוֹדָה זָרָה, אַךְ שֶׁשָּׁלוֹם בֵּינֵיהֶם, אוֹמֵר הַקָּדוֹשׁ בָּרוּךְ הוּא לַשָׂטָן, שֶׁאַל יִגַּע בָּהֶן. וְהַמַּרְגִּיל אֶת עַצְמוֹ לְסַפֵּר דְּבָרִים טוֹבִים עַל חֲבֵרוֹ, זוֹכֶה שֶׁיִּקרָאֵהוּ הַקָּדוֹשׁ בָּרוּךְ הוּא בִּשְׁמוֹ, שֶׁהוּא שָׁלוֹם, כְּמוֹ שֶׁכָּתוּב {שופטים ו' כ''ד}: ''וַיִּקְרָא לוֹ ה' שָׁלוֹם''. וּלְהֶפֶךְ חַס וְשָׁלוֹם נִקְרָא בְּשֵׁם רָע, כְּמוֹ שֶׁאָמְרוּ חֲזַ''ל: כָּל מִי שֶׁמְּדַבֵּר עִם חֲבֵרוֹ וְאוֹכֵל וְשׁוֹתֶה עִמּוֹ וּמְדַבֵּר עָלָיו לָשׁוֹן הָרָע, הַקָּדוֹשׁ בָּרוּךְ הוּא קוֹרֵא אוֹתוֹ רָע, שֶׁנֶּאֱמַר {משלי י''ב כ'}: ''מִרְמָה בְּלֶב חֹרְשֵׁי רָע''. וְכָל מִי שֶׁאֵינוֹ אוֹכֵל וְשׁוֹתֶה עִמּוֹ וְאֵינוֹ נוֹשֵׂא וְנוֹתֵן עִמּוֹ [פֵּרוּשׁ: שֶׁלֹּא קִבֵּל מֵאִתּוֹ שׁוּם טוֹבָה] וּמְסַפֵּר עָלָיו דְּבָרִים טוֹבִים, הַקָּדוֹשׁ בָּרוּךְ הוּא קוֹרֵא אוֹתוֹ שָׁלוֹם, שֶׁנֶּאֱמַר {שם}: ''וּלְיֹעֲצֵי שָׁלוֹם שִׂמְחָה''. 

[[וּכְדֵי]] לְבָאֵר קְצָת מַעֲלַת הַשָּׁלוֹם אַעְתִּיק קְצָת מִמַּאַמְרֵי חֲזַ''ל בָּזֶה, וְזֶה לְשׁוֹן הַסֵּפֶר מַעֲלַת הַמִּדּוֹת: דְּעוּ בָּנַי, כִּי מַעֲלַת הַשָּׁלוֹם הִיא מַעֲלָה הָרָמָה, שֶׁכֵּן הוּא שֵׁם אֶחָד מִשְּׁמוֹתָיו שֶׁל הַקָּדוֹשׁ בָּרוּךְ הוּא שֶׁנֶּאֱמַר {שופטים ו' כ''ד}: ''וַיִּקְרָא לוֹ ה' שָׁלוֹם'', וּבְכָל מָקוֹם שֶׁהַשָּׁלוֹם מָצוּי, שָׁם יִרְאַת שָׁמַיִם מְצוּיָה, וּבְכָל מָקוֹם שֶׁאֵין שָׁם שָׁלוֹם, אֵין יִרְאַת שָׁמַיִם מְצוּיָה. גָּדוֹל הַשָּׁלוֹם לִפְנֵי הַמָּקוֹם, שֶׁכָּךְ אָמְרוּ חֲזַ''ל בָּאֲגָדָה: גָּדוֹל הַשָּׁלוֹם, שֶׁאֲפִלּוּ הַכְּתוּבִים דִּבְּרוּ דִּבְרֵי בַּדָּאִים לְהַטִּיל שָׁלוֹם בֵּין אַבְרָהָם לְשָׂרָה, שֶׁהֲרֵי הִיא אָמְרָה {בראשית י''ח י''ב}: ''וַאֲדוֹנִי זָקֵן'' וַה' אָמַר לְאַבְרָהָם {שם י''ג}: ''וַאֲנִי זָקַנְתִּי''. וְכֵן הוּא אוֹמֵר {בְּרֵאשִׁית נ' ט''ז}: ''וַיְצַוּוּ אֶל יוֹסֵף לֵאמֹר אָבִיךָ צִוָּה לִפְנֵי מוֹתוֹ לֵאמֹר'', וְאֵין אָנוּ מוֹצְאִין, שֶׁצִּוָּה אוֹתוֹ מִכָּל הַדְּבָרִים הַלָּלוּ כְּלוּם, לְפִי שֶׁלֹּא הָיָה חוֹשְׁדוֹ. גָּדוֹל הַשָּׁלוֹם, שֶׁאֲפִלּוּ בִּשְׁעַת הַמִּלְחָמָה מְבַקְּשִׁין שָׁלוֹם, שֶׁנֶּאֱמַר {דברים כ' י'}: ''כִּי תִקְרַב אֶל עִיר לְהִלָּחֵם עָלֶיהָ וְקָרָאתָ אֵלֶיהָ לְשָׁלוֹם''. גָּדוֹל הַשָׁלוֹם, שֶׁחוֹתְמִין בּוֹ בְּבִרְכַּת כֹּהֲנִים שֶׁנֶּאֱמַר {במדבר ו' כ''ו}: ''וְיָשֵׂם לְךָ שָׁלוֹם''. גָּדוֹל הַשָּׁלוֹם, שֶׁחוֹתְמִין בּוֹ בְּסוֹף הַתְּפִלָּה בְּשָׁלוֹם, שֶׁנֶּאֱמַר {תהילים כ''ט י''א}: ''ה' עֹז לְעַמּוֹ יִתֵּן, ה' יְבָרֵךְ אֶת עַמּוֹ בַּשָּׁלוֹם''. וְלֹא עוֹד אֶלָּא שֶׁבְּיוֹם נֶחָמַת יִשְׂרָאֵל מִתְבַּשְּׂרִין תְּחִלָּה בְּשָׁלוֹם, שֶׁנֶּאֱמַר {ישעיה נ''ב ז'}: ''מַה נָּאווּ עַל הֶהָרִים רַגְלֵי מְבַשֵּׂר מַשְׁמִיעַ שָׁלוֹם''. בָּנַי, בּוֹאוּ וּרְאוּ כַּמָּה גָּדוֹל כֹּחַ הַשָּׁלוֹם, שֶׁאֲפִלּוּ לַשּׂוֹנְאִים אָמַר הַקָּדוֹשׁ בָּרוּךְ הוּא: פִּתְחוּ לָהֶם בְּשָׁלוֹם, שֶׁנֶּאֱמַר: ''כִּי תִקְרַב אֶל עִיר'' וְגוֹ', {ברכות י''ז.} אָמְרוּ עָלָיו עַל ר' יוֹחָנָן בֶּן זַכַּאי, שֶׁלֹּא הִקְדִּימוֹ אָדָם שָׁלוֹם מֵעוֹלָם וַאֲפִלּוּ נָכְרִי בַּשּׁוּק. וְאָמְרוּ חֲזַ''ל {אבות ד' ט''ו}: הֱוֵי מַקְדִּים בִּשְׁלוֹם כָּל הָאָדָם, מַה בִּשְׁלוֹם כָּל אָדָם? אֲפִלּוּ אִם אַתָּה רוֹאֶה שֶׁלִּבּוֹ עָלֶיךָ, הֱוֵי מַקְדִּימוֹ לְשָׁלוֹם, שֶׁאִם אַתָּה עוֹשֶׂה כֵן תִּגְרֹם לוֹ שֶׁיֹּאהַבְךָ, וְלֹא עוֹד אֶלָּא, שֶׁאֲפִלּוּ אֵינוֹ נִכְנָע לְהַשְׁלִים עִמְּךָ, הַקָּדוֹשׁ בָּרוּךְ הוּא מוֹסְרוֹ וּמַכְנִיעוֹ תַּחְתֶּיךָ, כְּעִנְיָן שֶׁנֶּאֱמַר {דברים כ' י''ב}: ''וְאִם לֹא תַּשְׁלִים וְגוֹ' וּנְתָנָהּ ה' אֱלֹקֶיךָ בְּיָדֶךָ'' וְגוֹ', וְכֵן מָצִינוּ בְּדָוִד עָלָיו הַשָּׁלוֹם, שֶׁהָיָה רוֹדֵף אַחַר הַשָּׁלוֹם שֶׁל שָׁאוּל כְּעִנְיָן שֶׁנֶּאֱמַר {תהילים ק''כ ז'}: ''אֲנִי שָׁלוֹם וְכִי אֲדַבֵּר הֵמָּה לַמִּלְחָמָה'', וְשָׁאוּל, לֹא דַּי שֶׁלֹּא הָיָה נִתְפַּיֵּס לוֹ, אֶלָּא שֶׁהָיָה רוֹדְפוֹ כְּדֵי לְהָרַע לוֹ, וּמְסָרוֹ הַקָּדוֹשׁ בָּרוּךְ הוּא בְּיַד דָּוִד בַּמְּעָרָה וּבַמַּעְגָּל, וְאַף עַל פִּי כֵן לֹא עָלְתָה אֶל דָּוִד לְהָרַע, לְפִי שֶׁצָּרִיךְ לוֹ לְאָדָם לִהְיוֹת אוֹהֵב שָׁלוֹם וְרוֹדֵף שָׁלוֹם, כְּעִנְיָן שֶׁנֶּאֱמַר {תהילים ל''ד ט''ו}: ''בַּקֵּשׁ שָׁלוֹֹם וְרָדְפֵהוּ'', בַּקִּשֵׁהוּ בִּמְקוֹמְךָ ''וְרָדְפֵהוּ'' עִם שׂוֹנַאֲךָ, בַּקְּשֵׁהוּ בִּמְקוֹמְךָ ''וְרָדְפֵהוּ'' בִּמְקוֹמוֹת אֲחֵרִים, בַּקְּשֵׁהוּ בְּגוּפְךָ ''וְרָדְפֵהוּ'' בְּמָמוֹנְךָ [פֵּרוּשׁ: שֶׁלִּפְעָמִים צָרִיךְ הָאָדָם לִהְיוֹת וַתְּרָן בְּמָמוֹנוֹ כְּדֵי לְהִתְחַזֵּק בִּמְעוֹז הַשָּׁלוֹם], בַּקְּשֵׁהוּ לְעַצְמְךָ ''וְרָדְפֵהוּ'' לַאֲחֵרִים, בַּקִּשֵׁהוּ הַיּוֹם ''וְרָדְפֵהוּ'' לְמָחָר. וְאַל תִּתְיָאֵשׁ לוֹמַר: לֹא אוּכַל לְהַשְׁלִים, אֶלָּא רְדֹף אַחַר הַשָּׁלוֹם עַד שֶׁתַּגִּיעֵהוּ. וְאֵיזֶהוּ רְדִיפַת שָׁלוֹם? כָּךְ אָמְרוּ חֲזַ''ל: זֶה הַמְדַבֵּר שָׁלוֹם בִּשְׁעַת הַמַּחֲלֹקֶת וּמְבַטֵּל כְּבוֹדוֹ מִפְּנֵי הָרַבִּים, כְּדֶרֶךְ שֶׁעָשָׂה מֹשֶה רַבֵּנוּ עָלָיו הַשָּׁלוֹם שֶׁנֶּאֱמַר {במדבר ט''ז כ''ה}: ''וַיָּקָם מֹשֶה וַיֵּלֶךְ אֶל דָּתָן וַאֲבִירָם''. וְהַמְבַטֵּל עֲסָקָיו וּמַטִּיל שָׁלוֹם בֵּין אִישׁ לְאִשְׁתּוֹ, בֵּין אָדָם לַחֲבֵרוֹ בֵּין רַב לְתַלְמִידוֹ, וַאֲפִלּוּ הוּא עוֹשֶׂה סְעֻדָּה לִשְׁנֵיהֶן כְּדֵי לְהַטִּיל שָׁלוֹםֹ בֵּינֵיהֶן. 

[[בּוֹאוּ]] וּרְאוּ כַּמָּה גָּדוֹל כֹּחַ הַשָּׁלוֹם, שֶׁבִּתְּחִלַּת בְּרִיָּתוֹ שֶׁל עוֹלָם נִתְעַסֵּק הַקָּדוֹשׁ בָּרוּךְ הוּא לְבָרְאוֹ בְּדָבָר שֶׁל שָׁלוֹם, שֶׁנֶּאֱמַר {בראשית א' ג'}: ''וַיֹּאמֶר אֱלֹקִים יְהִי אוֹר''. וּמִנַּיִן שֶׁהָאוֹר שָׁלוֹם? שֶׁנֶּאֱמַר {ישעיה מ''ה ז'}: ''יוֹצֵר אוֹר וּבוֹרֵא חֹשֶךְ עֹשֶׂה שָׁלוֹם וּבוֹרֵא רָע'', מִכָּאן אָמְרוּ חֲזַ''ל {שבת כ''ג:}: נֵר בֵּיתוֹ וְקִדּוּשׁ הַיּוֹם, נֵר בֵּיתוֹ עָדִיךְ מִשּׁוּם שְׁלוֹם בֵּיתוֹ, וְלֹא עוֹד שֶׁהַרְבֵּה תַּקָּנוֹת תִּקְּנוּ חֲזַ''ל מִשּׁוּם דַּרְכֵי שָׁלוֹם, שֶׁכָּךְ אָמְרוּ חֲזַ''ל {גיטין נ''ט.}: אֵלּוּ דְּבָרִים אָמְרוּ מִשּׁוּם דַּרְכֵי שָׁלוֹם, כֹּהֵן קוֹרֵא רִאשׁוֹן וְאַחֲרָיו לֵוִי וְאַחֲרָיו יִשְׂרָאֵל מִפְּנֵי דַּרְכֵי שָׁלוֹם, מְעָרְבִין בְּבַיִת יָשָׁן מִפְּנֵי דַּרְכֵי שָׁלוֹם, בּוֹר, שֶׁהוּא קָרוֹב לָאַמָּה, מִתְמַלֵּא רִאשׁוֹן מִפְּנֵי דַּרְכֵי שָׁלוֹם, וְכֵן הוּא אוֹמֵר {משלי ג' י''ז}: ''דְּרָכֶיהָ דַּרְכֵי נֹעַם וְכָל נְתִיבוֹתֶיהָ שָׁלוֹם''. וְאָמְרוּ חֲזַ''ל בָּאֲגָדָה: י''ג דְּבָרִים חִבְּבָן הַקָּדוֹשׁ בָּרוּךְ הוּא, וּמִכֻּלָּם לֹא כָּפַל אֶלָּא שָׁלוֹם, וְאֵלּוּ הֵן: כֹּהֲנִים וּלְוִיִּם וְיִשְׂרְאֵלִים, סַנְהֶדְרִין וְהַבְּכוֹרוֹת וּתְרוּמַת הַמִּשְׁכָּן וְהַקָּרְבָּנוֹת וְשֶׁמֶן הַמִּשְׁחָה וְאֶרֶץ יִשְׂרָאֵל יְרוּשָׁלַיִם וּבֵית הַמִּקְדָּשׁ וּמַלְכוּת בֵּית דָּוִד וְהַכֶּסֶף וְהַזָּהָב. הַכֹּהֲנִים {שמות כ''ח מ''א}: ''וְכִהֲנוּ לִי'', הַלְוִיִּם {בַּמִּדְבָּר ג' מ''א}: ''וְלָקַחְתָּ אֶת הַלְוִיִּם לִי'', יִשְׂרָאֵל {שמות י''ט ו'}: ''וְאַתֶּם תִּהְיוּ לִי'' וְגוֹ'. סַנְהֶדְרִין {במדבר י''א י''ז}: ''אֶסְפָה לִי שִׁבְעִים'' וְגוֹ', הַבְּכוֹרוֹת {שְׁמוֹת י''ג ב'}: ''קַּדֵּשׁ לִי'', הַתְּרוּמוֹת {שמות כ''ה ב'}: "וְיִקְחוּ לִי תְּרוּמָה'', הַקָּרְבָּנוֹת {בַּמִּדְבָּר כ''ח ב'}: ''תִּשְׁמְרוּ לְהַקְרִיב לִי'', שֶׁמֶן הַמִּשְׁחָה, שֶׁנֶּאֱמַר {שמות ל' ל''א}: ''שֶׁמֶן מִשְׁחַת קֹדֶשׁ יִהְיֶה זֶה לִי''. בֵּית הַמִּקְדָּשׁ {דברי הימים א' י''ז י''ב}: ''הוּא יִבְנֶה לִּי בָּיִת'', מַלְכוּת בֵּית דָּוִד {שמואל א' ט''ז א'}: ''כִּי רָאִיתִי בְּבָנָיו לִי מֶלֶךְ'', הַכֶּסֶף {חגי ב' ח'}: ''לִי הַכֶּסֶף וְלִי הַזָּהָב'', וּמִכֻּלָּם לֹא כָּפַל אֶלָּא הַשָּׁלוֹם שֶׁנֶּאֱמַר {ישעיה כ''ז ה'}: ''אוֹ יַחֲזֵק בְּמָעֻזִּי יַעֲשֶׂה שָׁלוֹם לִי, שָׁלוֹם יַעֲשֶׂה לִי''. גָּדוֹל הַשָּׁלוֹם, שֶׁהוּא קוֹדֵם לְשִׁבְחוֹ שֶׁל מָקוֹם, כְּשֶׁבָּא יִתְרוֹ אֵצֶל מֹשֶה מִיָּד {שמות י''ח ז'}: ''וַיִּשְׁאֲלוּ אִישׁ לְרֵעֵהוּ לְשָׁלוֹם'', וְאַחַר כָּךְ {שָׁם ח'}: ''וַיְסַפֵּר מֹשֶה לְחֹתְנוֹ'' אֶת כָּל הַנִּסִּים שֶׁעָשָׂה הַקָּדוֹשׁ בָּרוּךְ הוּא לְיִשְׂרָאֵל. וְלֹא עוֹד אֶלָּא שֶׁבְּכָל הַמִּצְוֹת שֶׁעוֹשִׂין הָרְשָׁעִים בָּעוֹלָם הַזֶּה, הַקָּדוֹשׁ בָּרוּךְ הוּא נוֹתֵן לָהֶם שְׂכָרָן בָּעוֹלָם הַזֶּה, כְּגוֹן: עֹשֶר וּנְכָסִים וְשָׁנִים וְכָבוֹד וּשְׁאָר הַטּוֹבוֹת, חוּץ מִשָּׁלוֹם שֶׁאֵינוֹ נוֹתֵן לָהֶם, שֶׁנֶּאֱמַר {ישעיה מ''ח כ''ב}: ''אֵין שָׁלוֹם אָמַר ה' לָרְשָׁעִים''. וְלֹא עוֹד אֶלָּא שֶׁהַשָׁלוֹם נוֹתְנוֹ הַקָּדוֹשׁ בָּרוּךְ הוּא שָׂכָר לַצַּדִּיקִים, שֶׁנֶּאֱמַר {ישעיה ל''ב י''ז}: ''וְהָיָה מַעֲשֵׂה הַצְּדָקָה שָׁלוֹם''. וְלֹא עוֹד אֶלָּא שֶׁבַּשָּׁלוֹם מְקָרֵב אֶת הַגֵּרִים וּבַעֲלֵי תְּשׁוּבָה שֶׁנֶּאֱמַר {ישעיה נ''ז י''ט}: ''בּוֹרֵא נִיב שְׂפָתַיִם שָׁלוֹם שָׁלוֹם לָרָחוֹק וְלַקָּרוֹב אָמַר'' וְגוֹ'. גָּדוֹל הַשָּׁלוֹם שֶׁבְּכָל הַמַּסָּעוֹת כְּתִיב {שמות י''ז א'}: ''וַיִּסְעוּ וְכוּ' וַיַּחֲנוּ'', שֶׁהָיוּ חוֹנִים בְּמַחֲלֹקֶת וְנוֹסְעִים בְּמַחֲלֹקֶת, כֵּיוָן שֶׁבָּאוּ לִפְנֵי הַר סִינַי כְּתִיב {שמות י''ט ב'}: ''וַיִּחַן שָׁם יִשְׂרָאֵל נֶגֶד הָהָר'', אָמַר הַקָּדוֹשׁ בָּרוּךְ הוּא: הֲרֵי הַשָּׁעָה שֶׁאֲנִי נוֹתֵן תּוֹרָה לְבָנַי, שֶׁכָּל זְמַן שֶׁהֵן שְׁרוּיִין בְּשָׁלוֹם זֶה עִם זֶה שְׁכִינָה בֵּינֵיהֶן. וְכֵן הוּא אוֹמֵר {דברים ל''ג ה'}: ''וַיְהִי בִישֻׁרוּן מֶלֶךְ בְּהִתְאַסֵּף'' וְגוֹ' אֵימָתַי מַלְכוּתוֹ וּשְׁכִינָתוֹ מִתְקַיֶּמֶת בְּיִשְׂרָאֵל? בִּזְמַן שֶׁכֻּלָּן נַעֲשִׂין אֲסֵפָה אַחַת. בּוֹאוּ וּרְאוּ כַּמָּה גָּדוֹל כֹּחַ הַשָּׁלוֹם, שֶׁבְּכֹחַ הַשָּׁלוֹם הָעוֹלָם מִתְקַיֵּם, שֶׁכָּךְ אָמְרוּ חֲזַ''ל {אבות א' י''ז}: עַל ג' דְבָרִים הָעוֹלָם עוֹמֵד, עַל הַדִּין וְעַל הָאֱמֶת וְעַל הַשָּׁלוֹם, שֶׁנֶּאֱמַר {זכריה ח' ט''ז}: ''אֱמֶת וּמִשְׁפַּט שָׁלוֹם שִׁפְטוּ בְּשַׁעֲרֵיכֶם''. וְגוֹ' וְלֹא עוֹד אֶלָּא שֶׁבִּזְמַן שֶׁיֵּשׁ שָׁלוֹם בֵּין הַבְּרִיּוֹת פֵּרוֹתֵיהֶן מִתְבָּרְכִין, שֶׁנֶּאֱמַר {שם י''ב}: ''כִּי זֶרַע הַשָּׁלוֹם הַגֶּפֶן תִּתֵּן פִּרְיָהּ'' וְגוֹ', וְכֵן הוּא אוֹמֵר {תהילים קמ''ז י''ד}: ''הַשָׂם גְּבוּלֵךְ שָׁלוֹם'' וְגוֹ'. אָמְרוּ חֲזַ''ל {וַיִּקְרָא רַבָּה ט'}: גָּדוֹל הַשָּׁלוֹם, שֶׁהַמּוֹחֵק אוֹת אַחַת מִן הַשֵּׁם, עוֹבֵר בְּלֹא תַעֲשֶׂה, שֶׁנֶּאֱמַר {דברים י''ב ג'}: ''וְאִבַּדְתֶם אֶת שְׁמָם מִן הַמָּקוֹם הַהוּא'' וּכְתִיב בַּתְרֵהּ {שם ד'}: ''לֹא תַעֲשׂוּן כֵּן לַה''' וְגוֹ', וּכְדֵי לְהַטִּיל שָׁלוֹם בֵּין אִישׁ לְאִשְׁתּוֹ אָמְרָה תּוֹרָה {במדבר ה' כ''ג}: ''וְכָתַב אֶת הָאָלֹת הָאֵלֶּה הַכֹּהֵן בַּסֵּפֶר וּמָחָה אֶל מֵי'' וְגוֹ', אָמַר הַקָּדוֹשׁ בָּרוּךְ הוּא, שְׁמִי, שֶׁנִּכְתָּב בִּקְדֻשָׁה, יִמָּחֶה עַל הַמַּיִם. וְעוֹד אָמְרוּ חֲזַ''ל: גָּדוֹל הַשָּׁלוֹם, שֶׁכָּל הַבְּרָכוֹת הַטּוֹבוֹת וְנֶחָמוֹת הַטּוֹבוֹת שֶׁהַקָּדוֹשׁ בָּרוּךְ הוּא מְבִיאָן עַל יִשְׂרָאֵל חוֹתְמֵיהֶן שָׁלוֹם, בִּקְרִיאַת שְׁמַע ''פּוֹרֵשׂ סֻכַּת שָׁלוֹם'', בַּתְּפִלָּה ''עֹשֶׂה שָׁלוֹם'', בְּבִרְכַּת כֹּהֲנִים {במדבר ו' כ''ו} ''וְיָשֵׂם לְךָ שָׁלוֹם'' וְכוּ', לָכֵן בָּנַי, הֱווּ זְהִירִין בְּמִדָּה זוֹ לֶאֱהֹב שָׁלוֹם וְלִרְדֹף שָׁלוֹם, שֶׁאֵין קֵץ לְמַתַּן שְׂכָרָן שֶׁל אוֹהֲבֵי שָׁלוֹם וְרוֹדְפָיו. עַד כָּאן לְשׁוֹן הַסֵּפֶר מַעֲלַת הַמִּדּוֹת. 

[[וּמִצְוָה]] זוֹ הִיא מֵהַדְּבָרִים, שֶׁאָדָם אוֹכֵל פֵּרוֹתֵיהֶן בָּעוֹלָם הַזֶּה וְהַקֶּרֶן קַיֶּמֶת לוֹ לָעוֹלָם הַבָּא, כִּדְאִיתָא בְּפֶרֶק א' דְּפֵאָה. וְנוּכַל לִרְאוֹת אֶת גֹּדֶל עִנְיָנָהּ גַּם כֵּן מִמַּאי דְּאָמְרִינַן בְּתַעֲנִית {כב.}: 

[[רַבִּי]] בְּרוֹקָא חוֹזָאָה הֲוֵי קָאֵי בְּשׁוּקָא דְּבֵי לֶפְט (שֵׁם מָקוֹם). אָתָא אֵלִיָּהוּ זַ''ל אִתְחַזָּא לֵהּ, אָמַר לֵהּ: מִי אִיכָּא בְּהַאי שׁוּקָא בַּר עָלְמָא דְּאָתֵי? [פֵּרוּשׁ: שֶׁיְּהֵא מְזֻמָּן לְחַיֵּי עוֹלָם הַבָּא], אָמַר לֵהּ: לֵיכָּא. אַדְּהָכֵי וְהָכֵי אֲתָא הַהוּא גַּבְרָא וְכוּ', אַדְּהָכֵי וְהָכֵי אֲתוֹ תְּרֵי אַחֲרִינָא, אָמַר לֵהּ: הַנֵּי נַמֵּי בְּנֵי עָלְמָא דְּאָתֵי נִינְהוּ. אֲזַל לְגַבַּיְהוּ אָמַר לְהוּ: מַאי עוֹבָדֵיְכוֹ, אָמְרוּ לֵהּ: אֱנָשֵׁי בְּדִיחֵי אֲנַן [שְׂמֵחִים וּמְשַׂמְּחִים בְּנֵי אָדָם], כִּי חֲזִינַן אֵינָשׁ דַּעֲצִיבָא דַּעְתֵּהּ מְבַדְּחִינַן לֵהּ. 

CCתַּרְגּוּם: (ר' בְּרוֹקָא מֵהָעַיר חוזָאָה הָיָה בְּשׁוּק הָעִיר לֶפְט. נִגְלָה אֵלָיו אֵלִיָּהוּ זָכוּר לַטּוֹב. שְׁאָלוֹ: מִי כָּאן שֵׁמְּזֻמָּן לְחַיֵּי עוֹלָם הַבָּא. <QM> ענָה לוֹ (אֵלִיָּהוּ זָכוּר לַטּוֹב): אֵין כָּאן. בֵּינְתַיִם הִגִּיעַ אָדָם אֶחָד וְכוּ'. וְאַחַר כָּךְ הִגִּיעוּ עוֹד שְׁנֵי בְּנֵי אָדָם, וְאָמַר לוֹ: אֵלּוּ גַּם כֵּן בְּנֵי עוֹלָם הַבָּא. הָלַךְ אֲלֵיהֶם וּשְׁאָלָם: מַה מַּעֲשֵׂיכֶם. <QM> אָמְרוּ לוֹ: אֲנָשִׁים שְׂמֵחִים וּמְשַׂמְּחִים אֲנַחְנוּ. כַּאֲשֶׁר אָנוּ רוֹאִים אָדָם עָצוּב, מְשַׂמְּחִים אָנוּ אוֹתוֹ. DD

[כִּי גַּם זוֹ הִיא מִצְוָה גְּדוֹלָה לְהָפִיג לְאָדָם מִצַּעֲרוֹ וְדַאֲגוֹתָיו, וּבִכְלַל ''וְאָהַבְתָּ לְרֵעֲךָ כָּמוֹךָ'' הוּא, וְעוֹשֶׂה בָּזֶה נַחַת רוּחַ גָּדוֹל לְהַקָּדוֹשׁ בָּרוּךְ הוּא. כְּמוֹ מִי שֶׁיֵּשׁ לוֹ בֶּן בְּעִיר אַחֶרֶת, אֲשֶׁר הוּא מָלֵא דְאָגוֹת וְיִסּוּרִין, בְּוַדַּאי הָאָב מִשְׁתּוֹקֵקּ, שֶׁיִּמָּצֵא שָׁם עַל כָּל פָּנִים אֵיזֶה אִישׁ, שֶׁיְּנַחֵם אוֹתוֹ וִידַבֵּר עַל לִבּוֹ לְחַזְּקוֹ וּלְסָעֳדוֹ שֶׁלֹּא יֶחֱלֶה מֵרֹב דַּאֲגוֹתָיו, וּבָנִים אֲנַחְנוּ לַה' אֱלֹקֵינוּ, וּכְמוֹ שֶׁמָּשְׁלוּ חֲזַ''ל דָּבָר זֶה גּוּפָא לְעִנְיַן צְדָקָה] אִי נַמֵּי כִּי חֲזִינַן בֵּי תְּרֵי דְּאִית לְהוּ תִּגְרָא בַּהֲדֵי הֲדָדֵי טָרְחִינַן וְעָבְדִינַן לְהוּ שְׁלָמָא בַּהֲדֵי הֲדָדֵי. 

~ פרק יב' - זהירות מלשון הרע ורכילות 

<b>יְבֹאַר בּוֹ עֵנְיַן הַזְּהִירוּת מֵעֲוֹן לָשׁוֹן הָרָע וּרְכִילוּת.</b> 

[[וְדַע]] עוֹד, דְּמִי שֶׁרוֹצֶה לִזְכּוֹת כְּמִדַּת הַשָּׁלוֹם, צָרִיךְ לִשְׁמֹר אֶת עַצְמוֹ גַּם כֵּן מֵעִנְיַן קַבָּלַת לָשׁוֹן הָרָע וּרְכִילוּת, דְּמִלְּבַד עֶצֶם הָעֹנֶשׁ שֶׁיֵּשׁ עַל זֶה כְּמוֹ שֶׁאָמְרוּ חֲזַ''ל {פסחים קי''ח.}: כָּל הַמְקַבֵּל לָשׁוֹן הָרָע - רָאוּי לְהַשְׁלִיכוֹ לַכְּלָבִים, שֶׁנֶּאֱמַר {שמות כ''ג א'}: ''לֹא תִשָּׂא שֵׁמַע שָׁוְא'' וְסָמִיךְ לֵהּ {שמות כ''ב ל'}: ''לַכֶּלֶב תַּשְׁלִיכוּן אוֹתוֹ'', עוֹד בָּא הָאָדָם עַל יְדֵי זֶה לִידֵי שִׂנְאַת חִנָּם וּקְטָטוֹת וּמְרִיבוֹת לְבַסּוֹף. כִּי מִכֵּיוָן שֶׁמְּקַבֵּל אֶת הַדָּבָר תְּחִלָּה לֶאֱמֶת, שֶׁפְּלוֹנִי דִּבֵּר עָלָיו אוֹ עָשָׂה לוֹ עִנְיַן פְּלוֹנִי וּפְלוֹנִי, כִּמְעַט אִי אֶפְשָׁר לָאָדָם, שֶׁיִּמְנַע עַצְמוֹ מִלְּצַעֵר אַחַר כָּךְ אֶת חֲבֵרוֹ וּלְהִתְקוֹטֵט עִמּוֹ עֲבוּר זֶה, וּלְבַסּוֹף נִסְבַּב הַדָּבָר, שֶׁעַל יְדֵי זֶה נַעֲשִׂים שׂוֹנְאִים גְּדוֹלִים, שֶׁכָּל אֶחָד רוֹצֶה לִבְלֹעַ דָּמוֹ שֶׁל חֲבֵרוֹ וְשָׂמֵחַ לְאֵידוֹ. וְכָל זֶה נַעֲשָׂה עַל יְדֵי הַקַּבָּלָה, שֶׁקִּבֵּל אֶת הַדָּבָר מִתְּחִלָּה לֶאֱמֶת גָּמוּר. וְאִלּוּ הָיָה הוֹלֵךְ בְּדֶרֶךְ הַתּוֹרָה, לֹא הָיָה בָּא לָזֶה, כִּי כְּשֶׁבָּא אֶחָד אֶצְלוֹ וְסִפֵּר לוֹ אֵיךְ שֶׁפְּלוֹנִי עָשָׂה לוֹ וְסִפֵּר עָלָיו כָּךְ וְכָךְ, יֵשׁ לוֹ לַחֲשֹׁב בְּדַעְתּוֹ: אוּלַי הַדָּבָר שֶׁקֶר מֵעִקָּרוֹ אוֹ הוֹסִיף בּוֹ מְעַט שֶׁקֶר, וְעַל יְדֵי זֶה נִשְׁתַּנָּה הַדָּבָר בְּכֻלּוֹ, אוֹ אֲפִלּוּ אִם הַמְסַפֵּר לֹא הוֹסִיף בְּזֶה הָעִנְיָן כְּלָל, אוּלַי לֹא סִפֵּר כָּל הָעִנְיָן כְּמוֹת שֶׁהוּא וְגָרַע בּוֹ אֵיזֶה תֵּבוֹת, אוֹ אָמַר בְּנִגּוּן אַחֵר, וְעַל יְדֵי זֶה נִשְׁתַּנֶּה הַדָּבָר לְגַמְרֵי אוֹ לַחֲשֹׁב אֵיזֶה צַד זְכוּת אַחֵר עַל הָאִישׁ, שֶׁבִּשְׁגָגָה הָיָה הָעִנְיָן וְכַיּוֹצֵא בָּזֶה, וּמִמֵּילָא לֹא הָיָה בָּא הַדָּבָר לִידֵי קטָטָה וּמְרִיבָה וְלִידֵי שִׂנְאַת חִנָּם. 

[[הג''ה.]] [אַךְ בְּעִנְיָן כָּזֶה הַיֵּצֶר הָרָע, שֶׁרוֹצֶה שֶׁיְּקַבֵּל הָאָדָם לָשׁוֹן הָרָע, בָּא אֶל הָאָדָם וּמְסִיתוֹ לֵאמֹר: אֵיךְ אֶחְשֹׁד אֶת הַמְסַפֵּר שֶׁיֹּאמַר דָּבָר אֲשֶׁר לֹא הָיָה וְשִׁקֵּר מֵעִקָּרוֹ, אוֹ יוֹסִיף בָּהּ מְעַט מִן הַשֶּׁקֶר וְיַעֲבֹר עַל ''מִדְּבַר שֶׁקֶר תִּרְחָק''? אַף אַתָּה הָשֵׁב לוֹ: טוֹב לִי לַחְשֹׁד אֶת הַמְסַפֵּר הַזֶּה, שֶׁאָמַר דְּבַר שֶׁקֶר עַל חֲבֵרוֹ, מִשֶּׁאַאֲמִין מַה שֶּׁסִּפֵּר לִי. כִּי הֲלֹא אִם הָיִיתָ רוֹאֶה אָדָם שֶׁהוּא לוֹבֵשׁ שַׁעַטְנֵז וּמַקִּיף פְּאַת רֹאשׁוֹ וּזְקָנוֹ, וְאַחַר כָּךְ הָיָה בָּא אֵלֶיךָ וּמְסַפֵּר עַל אֶחָד מֵחֲבֵרְךָ, שֶׁדִּבֵּר עָלֶיךָ אֵיזֶה רָעָה, בְּוַדַּאי לֹא הָיִיתָ מְקַבֵּל אֶת הַדָּבָר לֶאֱמֶת, וְהָיִיתָ מֵשִׁיב לוֹ: לֵךְ מִמֶּנִּי, לֹא אַאֲמִינְךָ עַל חֲבֵרִי. אַחֲרֵי שֶׁהֻפְקַר אֶצְלְךָ שְׁאָר לָאוִין דְּאוֹרַיְתָא, בְּוַדַּאי הֻתַּר לְךָ גַּם אִסּוּר שֶׁקֶר. וַהֲלֹא אַף בְּעִנְיָנֵנוּ כֵּן הַדָּבָר, שֶׁזֶּה הַמְסַפֵּר, אֲפִלּוּ אִם כִּדְבָרָיו כֵּן הוּא, עָבַר עַל לָאו דְּאוֹרַיְתָא {ויקרא י''ט ט''ז} ''לֹא תֵלֵךְ רָכִיל'', שֶׁהוּא אִסּוּר גָּדוֹל עַד מְאֹד, וְהוּא אֲפִלּוּ עַל אֱמֶת כַּמְבֹאָר בְּכָל הַפּוֹסְקִים, אִם כֵּן חָשׁוּד הוּא גַּם כֵּן לִבְדוֹת שֶׁקֶר מֵעִקָּרוֹ מִלִּבּוֹ, אוֹ עַל כָּל פָּנִים לְעָרֵב בְּתוֹךְ הָעִנְיָן מְעַט מִן הַשֶּׁקֶר וְעַל יְדֵי זֶה נִשְׁתַּנֶּה הַדָּבָר מֵרֹאשׁוֹ לְסוֹפוֹ]. 

[[וּגְדוֹלָה]] הַזְּכוּת שֶׁל הָאָדָם, שֶׁאֵינוֹ מְקַבֵּל לָשׁוֹן הָרָע אֲפִלּוּ עַל סְתַם אָדָם מִיִּשְׂרָאֵל, וְכָל שֶׁכֵּן אִם סִפְּרוּ לוֹ עַל אָדָם חָשׁוּב, שֶׁיִּזָּהֵר מִלְּקַבֵּל עָלָיו, וּזְכוּתוֹ יוֹתֵר גְּדוֹלָה עֲבוּר זֶה, וְכִדְאִיתָא בְּתָנָא דְּבֵי אֵלִיָּהוּ חֵלֶק ב' פֶּרֶק ז' וְזֶה לְשׁוֹנוֹ: וְכֵן בְּמִדַּת הַטּוֹב, כְּשֶׁאָדָם עוֹשֶׂה קוֹנְסִין עָלָיו טוֹבָה עַד ד' דוֹרוֹת, שֶׁנֶּאֱמַר וְגוֹ' אָמְרוּ עָלָיו עַל יָרָבְעָם בֶּן יוֹאָשׁ, שֶׁהוּא הָיָה בֶּן אָדָם שֶׁהָיָה נוֹהֵג כָּבוֹד בַּנְּבִיאִים, לָכֵן אוֹתָן הָעַמִּים, מַה שֶּׁלֹּא מָסַר הַקָּדוֹשׁ בָּרוּךְ הוּא בְּיַד יְהוֹשֻׁעַ בֶּן נוּן וְלֹא בְּיַד דָּוִד מֶלֶךְ יִשְׂרָאֵל, מָסַר הַקָּדוֹשׁ בָּרוּךְ הוּא בְּיַד יָרָבְעָם בֶּן יוֹאָשׁ, שֶׁנֶּאֱמַר {מלכים ב' י''ד כ''ה}: ''הוּא הֵשִׁיב אֶת גְּבוּל יִשְׂרָאֵל מִלְּבֹא חֲמָת עַד יָם הָעֲרָבָה'' וְגוֹ', וְכִי מַה טִּיבוֹ שֶׁל יָרָבְעָם בֶּן יוֹאָשׁ שֶׁהוּא הֵשִּׁיב אֶת גְּבוּל יִשְׂרָאֵל וַהֲלֹא הָיָה עוֹבֵד עֲבוֹדָה זָרָה? אֶלָּא מִשּׁוּם שֶׁלֹּא קִבֵּל לָשׁוֹן הָרָע עַל עָמוֹס, שֶׁנֶּאֱמַר וְגוֹ' לְכָךְ נֶאֱמַר: ''הוּא הֵשִׁיב אֶת גְּבוּל יִשְׂרָאֵל'' וְגוֹ', מִכָּאן אָמְרוּ: מְגַלְגְּלִין זְכוּת עַל יְדֵי זַכַּאי וְחוֹבָה עַל יְדֵי חַיָּב. וְכֵן בַּמִּדָּה הַזֹּאת הוּא נוֹהֵג בְּכָל יִשְׂרָאֵל בְּכָל מְקוֹמוֹת מוֹשְׁבוֹתָם וּבְכָל הָעוֹבְדֵי כּוֹכָבִים וּמַזָּלוֹת וּבְכָל מִשְׁפְּחוֹת הָאֲדָמָה, עַד כָּאן לְשׁוֹנוֹ. 

[[וְדַע]] אָחִי, דְּמִי שֶׁשׁוֹמֵר אֶת עַצְמוֹ מֵעִנְיַן קַבָּלַת לָשׁוֹן הָרָע וּרְכִילוּת, יִשָּׁאֲרוּ לוֹ תּוֹרָתוֹ וּמִצְוֹתָיו בִּשְׁלֵמוּתָם, דְּאִי לָאו הָכִי עָלוּל מְאֹד שֶׁיִּגָּרַע מִמֶּנוּ כַּמָּה מֵאוֹת וַאֲלָפִים מִצְוֹת, וְהֵם שֶׁל עֲנִיַּת אָמֵן וְאָמֵן יְהֵא שְׁמֵהּ רַבָּה וְלִמּוּד הַתּוֹרָה, כַּיָּדוּעַ הוּא שֶׁמִּטֶּבַע הַלֵּצִים וּבַעֲלֵי לָשׁוֹן הָרָע לְסַפֵּר עִנְיְנֵיהֶם וְסִפּוּרֵיהֶם, לְמִי שֶׁיִּרְצֶה לִשְׁמֹעַ לָהֶם, אֲפִלּוּ בְּבֵית הַכְּנֶסֶת וּבְבֵית הַמִּדְרָשׁ. בְּשָׁעָה שֶׁעוֹסְקִים בַּתּוֹרָה * וּבְתוֹךְ אֲמִירַת קַדִּישׁ וַחֲזָרַת הַשַׁ''ץ וּבִשְׁעַת קְרִיאַת הַתּוֹרָה, אֲבָל מִי שֶׁנִּתְפַּרְסֵם עִנְיָנוֹ בְּתוֹךְ הָעִיר, שֶׁלֹּא יֹאבֶה לִשְׁמֹעַ לָשׁוֹן הָרָע וּרְכִילוּת, יִמְנְעוּ אֶת עַצְמָם מִלְּסַפֵּר, אֲפִלּוּ לַאֲנָשִׁים אֲחֵרִים, אִם יִרְאוּהוּ עוֹמֵד בְּתוֹכָם, פֶּן יַעֲשֶׂה אוֹתָם לִמְסַפְּרֵי לָשׁוֹן הָרָע לִפְנֵי הַשׁוֹמְעִים, וְכָל שֶׁכֵּן שֶׁלֹּא יְסַפְּרוּ לוֹ כְּעַצְמוֹ. 

AA* וּבָזֶה פֵּרַשְׁתִּי בְּדֶרֶךְ רֶמֶז מַה שֶּׁאָמְרוּ חֲזַ''ל בִּבְרָכוֹת דַּף ו'. : הַנֵּי מָאנֵי דְּרַבָּנָן דְּבָלוּ מֵחוּפְיָא דִּידְהוּ, {בגדי התלמידים, שמתבלים מהר מפני שבאים המזיקים ומתחככים בהם}, כִּי מָאנֵי הוּא רֶמֶז לְמַעֲשֵׂה הַמִּצְוֹת, שֶׁהֵם מְכֻנִּים בְּשֵׁם בְּגָדִים לַנֶּפֶשׁ, כְּמוֹ שֶׁכָּתַב הַגְּרָ''א בְּמִשְׁלֵי, וּבַעֲלֵי לָשׁוֹן הָרָע מַזִּיקִין מַמָּשׁ לַגּוּף וְלַנֶּפֶשׁ, כַּמּוּבָא בְּכַמָּה מְקוֹמוֹת: BB

[[וְדַע]] עוֹד, דְּמִי שֶׁרוֹצֶה לִהְיוֹת זָהִיר בִּשְׁלֵמוּת מֵעֲוֹן קַבָּלַת לָשׁוֹן הָרָע וּרְכִילוּת, יִהְיֶה רָגִיל תָּמִיד לְהוֹכִיחַ לְאַנְשֵׁי בֵּיתוֹ וּלְהַצִּיעַ לִפְנֵיהֶם גֹּדֶל הַשָּׂכָר לְמִי שֶׁזָּהִיר בְּדִבּוּר, וּלְהֶפֶךְ גֹּדֶל הָעֹנֶשׁ, רַחֲמָנָא לִיצְלָן, כְּדֵי שֶׁלֹּא יִפֹּל עַל יְדֵי סִפּוּרֵיהֶם בְּרֶשֶׁת קַבָּלַת לָשׁוֹן הָרָע וּרְכִילוּת. וְעַיֵּן בֶּחָפֵץ חַיִּים חֵלֶק א' כְּלָל ח' סָעִיף ד' וּבְחֵלֶקּ ב' בִּכְלָל ו' סָעִיף ה; 

~ פרק י''ג - בעוון זה הוא חוטא ומחטיא את חבירו 

<b>יְבֹאַר שֶׁבְּעָוֹן זֶה הוּא חוֹטֵא וּמַחֲטִיא אֶת חֲבֵרוֹ.</b> 

[[כַּמָּה]] צָרִיךְ הָאָדָם לְהִתְבּוֹנֵן שֶׁיִּהְיֶה נִזְהָר תָּמִיד מֵעָוֹן הַמַּר הַזֶּה, כִּי יָדוּעַ הוּא שֶׁעָוֹן זֶה נַעֲשֶׂה עַל כָּל פָּנִים בִּשְׁנַיִם, וְאִם כֵּן הוּא חוֹטֵא וּמַחֲטִיא בָּזֶה אֶת חֲבֵרוֹ, שֶׁעַל יָדוֹ בָּא חֲבֵרוֹ גַּם כֵּן לְאִסּוּר שֶׁל שְׁמִיעַת לָשׁוֹן הָרָע וְקַבָּלָתוֹ וְעוֹד שְׁאָר אִסּוּרִים הַמְבֹאָרִים בִּפְתִיחַת סֵפֶר ''חָפֵץ חַיִּים'', וְאִלּוּ לֹא הָיָה מְסַפֵּר לוֹ, לֹא הָיָה בָּא מֵעַצְמוֹ לָאִסּוּר הַזֶּה, וּכְבָר אָמְרוּ חֲזַ''ל {במדבר רבה פרשה כ''א}: קָשֶׁה הַמַּחֲטִיא אֶת הָאָדָם יוֹתֵר מִן הַהוֹרְגוֹ, שֶׁהַהוֹרְגוֹ מוֹצִיאוֹ מִן הָעוֹלָם הַזֶּה, וְהַמַּחֲטִיאוֹ מוֹצִיאוֹ מִן הָעוֹלָם הַזֶּה וּמִן הָעוֹלָם הַבָּא. 

[[רְאֵה]] אָחִי, אֵיךְ הֶחְמִירָה לָנוּ הַתּוֹרָה לַחֲשֹׁש בְּתַקָּנַת זוּלָתֵנוּ, שֶׁאֲפִלּוּ כְּשֶׁהוּא רוֹאֶה אֵיזֶה דָּבָר שֶׁל חֲבֵרוֹ מֻנָּח בִּמְקוֹם הֶפְסֵד, מְחֻיָּב שֶׁלֹּא לְהִתְעַלֵּם מִמֶּנּוּ וְלַהֲשִׁיבוֹ אֵלָיו, וַאֲפִלּוּ אִם הָאֲבֵדָה הַהִיא אֵינֶנָּה שָׁוָה רַקּ פְּרוּטָה, שֶׁאֵינוֹ יָכוֹל לֵהָנוֹת מִמֶּנָּה רַק מְעַט, וְגַם אֵין חֲבֵרוֹ יוֹדֵעַ מִזֶּה כְּלָל. וְאִם צִוְּתָה לָנוּ הַתּוֹרָה לְהֵיטִיב כָּל כָּךְ עִם חֲבֵרֵינוּ בְּעִנְיַן מָמוֹן, שֶׁאֵינוֹ נוֹגֵעַ לוֹ, רַק בָּעוֹלָם הַזֶּה הַכָּלֶה וְהָאָבֵד, כַּמָּה וְכַמָּה כִּפְלֵי כִּפְלַיִם צָרִיךְ לְהֵיטִיבוֹ בְּעִנְיַן נַפְשׁוֹ הַקַּיֶּמֶת לוֹ נֶצַח, וְקַל וָחֹמֶר בֶּן בְּנוֹ שֶׁל קַל וָחֹמֶר כַּמָּה צָרִיךְ לִזָּהֵר עַל כָּל פָּנִים מִלְּהַשְׁחִית נַפְשׁוֹ שֶׁהוּא לוֹ הֶזֵּקּ עוֹלָמִי. 

[[הג''ה.]] [וּפֶן יְפַתֶּה אוֹתְךָ הַיֵּצֶר לֵאמֹר: הֲלֹא חֲבֵרִי, הַשּׁוֹמֵעַ מִמֶּנִּי אֶת כָּל הַסִּפּוּרִים שֶׁלִּי, אֵינוֹ חוֹשֵׁב זֶה לְהֶזֵּק, וְהָרְאָיָה שֵׁאֵינוֹ שׂוֹנְאִי עֲבוּר זֶה, וְאַדְּרַבָּה הוּא מַרְאֶה לִי פָּנִים צְהֻבּוֹת עֲבוּר זֶה. אֶמשֹׁלׁ לְךָ מָשָׁל, לְמָה הַדָּבָר דּוֹמֶה? לְאִישׁ אֶחָד מִן הַגַּנָּבִים, שֶׁהִלְבִּישׁ אֶת עַצְמוֹ כְּאֶחָד מִנִּכְבְּדֵי הָעָם וּפָגַע בְּאוֹרֵחַ וְנַעֲשָׂה לוֹ כְּאֶחָד מִמַּכִּירָיו וְשָׂמַח בִּרְאוֹתוֹ וּפִתָּהוּ, שֶׁיֵּלְכוּ אֶל בֵּית מִשְׁתֵּה הַיַּיִן לְהִתְעַנֵּג, וְהוּא יְהַנֶּה לְהָאוֹרֵחַ. וְהִנֵּה כְּבוֹאָם אָמַר לָאוֹרֵח: כַּמָּה שִׂמְחָה יֵשׁ לִי עַתָּה, אַחֲרֵי שֶׁזָּכִיתִי לִרְאוֹתְךָ, וְזֶה כַּמָּה שָׁנִים שֶׁלֹּא רְאִיתִיךָ, וְאֵין לִי יוֹם שָׂמֵחַ כָּזֶה, עַל כֵּן אֱמֹר לְבַעַל הַבַּיִת שֶׁיַּגִּישׁ לְפָנֵינוּ מִכָּל הַמַּעֲדַנִּים שֶׁנִּמְצָאִים בְּבֵית מִשְׁתֵּהוּ וַאֲנִי אֲשַׁלֵּם בְּעַד הַכֹּל. וְהִנֵּה אַחֲרֵי אֲכִילָתָם, נִשְׁתַּמֵּט הַגַּנָּב מִן הַבַּיִת וְנִשְׁאַר הָאוֹרֵחַ לְבַד וְחִיְּבוֹ בַּעַל הַבַּיִת לְשַׁלֵּם בְּעַד הַכֹּל, בְּאָמְרוֹ: כֵּיוָן שֶׁאַתָּה לָקַחְתָּ מִיָּדִי, אֵין לִי לֵידַע מִי סִיַּעֲךָ בַּאֲכִילָתְךָ וּמִי הִטְעָה אוֹתְךָ בְּעִנְיָן זֶה. וְהִנֵּה, כָּל זְמַן שֶׁאָכַל בְּיַחַד עִם הַגַּנָּב, לֹא הָיָה לוֹ שׁוּם שִׂנְאָה עָלָיו, וְאַדְּרַבָּה חֲשָׁבוֹ כְּאֶחָד מֵאוֹהֲבָיו בַּאֲשֶׁר שֶׁמְּהַנֵּהוּ עַל לֹא דָּבָר, אֲבָל בְּעֵת שֶׁהִצְטָרֵךְ לְשַׁלֵּם שּׁ עֲבוּר הַכֹּל, כַּמָּה מֵהַכַּעַס וְהַשִּׂנְאָה יִהְיֶה לוֹ עָלָיו עֲבוּר זֶה. כֵּן הַדָּבָר אָחִי בְּעִנְיָן זֶה, בָּעוֹלָם הַזֶּה אֵינוֹ מַרְגִּישׁ הַשּׁוֹמֵעַ מִמְּךָ לָשׁוֹן הָרָע וּמְקַבְּלוֹ אֶת הַהַשְׁחָתָה אֲשֶׁר הִשְׁחַתְתָּ לוֹ בְּנַפְשׁוֹ, וְאַדְּרַבָּה חוֹשֶׁבְךָ לְאוֹהֲבוֹ, שֶׁאַתָּה מְסַפֵּר לוֹ כָּל עִנְיָנֶיךָ. אֲבָל כָּל זֶה הוּא רַק כָּל זְמַן שֶׁהַחֲנוּת פְּתוּחָה וְהַחֶנְוָנִי מַקִּיף, אֲבָל כְּשֶׁיָּבוֹא לָעוֹלָם הַבָּא לִפְנֵי הַמַּגִּיד לָאָדָם מַה שִּׂיחוֹ, וְיִמְצָא הַפִּנְקָס פָּתוּחַ, וְכָתוּב שָׁם כָּל הַדְּבָרִים אֲשֶׁר שָׁמַע וַאֲשֶׁר דִּבֵּר עַל יְדֵי הִתְחַבְּרוּתְךָ הָרָעָה, וְיִצְטָּרֵךְ לִתֵּן דִּין וְחֶשְׁבּוֹן עַל הַכֹּל וּלְהֵעָנֵשׁ בָּעֳנָשִׁים גְּדוֹלִים עַל הַכֹּל, וְכָל שֶׁכֵּן אִם גָּרַמְתָּ לוֹ בְּסִפּוּרֶיךָ, שֶׁיִּהְיֶה נִכְתָּב, חַס וְשָׁלוֹם, עַל יָדְךָ לְמַעְלָה בַּחֲבוּרוֹת הָרֶשַׁע, כִּדְאִיתָא בְּפִרְקֵי דְּר' אֱלִיעֶזֶר וְזֶה לְשׁוֹנוֹ: בְּנִי, אַל תֵּשֵׁב בַּחֲבוּרַת הָאוֹמְרִים גְּנַאי מֵחַבְרֵיהֶם, כִּי כְּשֶׁהַדְּבָרִים עוֹלִים לְמַעְלָה, בַּסֵּפֶר נִכְתָּבִין, וְכָל הָעוֹמְדִין שָׁם נִכְתָּבִין בְּשֵׁם חֲבוּרַת רֶשַׁע, כַּמָּה מֵהַכַּעַס וְהַמְּרִירוּת יִהְיֶה לוֹ עָלֶיךָ עֲבוּר זֶה]. 

[[וּבְיוֹתֵר]] אִם הוּא מַרְגִּיל אֶת עַצְמוֹ, חַס וְשָׁלוֹם, בְּזֶה הֶעָוֹן הֶחָמוּר, וְנַעֲשֶׂה בַּעַל לָשׁוֹן הָרָע, יָדוּעַ הוּא שֶׁדֶּרֶךְ אִישׁ כָּזֶה הַמְדַבֵּר תָּמִיד בִּגְנוּת חֲבֵרוֹ לְהַקְהִיל קְהִלּוֹת אֵלָיו וּלְהַטְעִים אֶת דְּבָרָיו בְּפִיהֶם, עַד שֶׁמִּתְפַּתִּים לְקַבֵּל הַלָּשׁוֹן הָרָע שֶׁלּוֹ, וְלִפְעָמִים שָׁבוּ גַּם הֵם עַל יְדֵי זֶה לִהְיוֹת מִמְּבִיאֵי הַדִּבָּה עַל אוֹתוֹ הָאָדָם וְעַל עוֹד אֲנָשִׁים אֲחֵרִים. וְהִנֵּה אִם בָּאנוּ לַחֲשֹׁב גֹּדֶל עֲוֹנוֹ שֶׁל בַּעַל הַלָּשׁוֹן הָרָע הַזֶּה אֵין דַּי בָּאֵר, כִּי לְבַד שֶׁהוּא מַשְׁחִית לְעַצְמוֹ, עוֹד הוּא מַשְׁחִית לְכָל אֵלּוּ הַהוֹלְכִים לְתֻמָּם וּמִתְפַּתִּים לִדְבָרָיו הָרָעִים, שֶׁהֵם נַעֲשִׂים עַל יָדוֹ מְקַבְּלֵי לָשׁוֹן הָרָע וּמְסַפְּרֵי לָשׁוֹן הָרָע, [וְלִפְעָמִים מִתְעָרֵב גַּם כֵּן הַרְבֵּה שֶׁקֶר וְלֵיצָנוּת בְּתוֹךְ הַסִּפּוּרִים, וְעַל יְדֵי זֶה נַעֲשִׂים גַּם כֵּן מִכַּת שַׁקְּרָנִים וְכַת לֵיצָנִים]. וּבְוַדַּאי יֵעָנֵשׁ לְבַסּוֹף כָּל מִי שֶׁנִּטְפָּל לַחֲבוּרָה הָרָעָה הַזּוֹ, כְּמַאֲמָרָם {במכות דף ה. '} עָנַשׁ הַכָּתוּב לַנִּטְפָּל לְעוֹבְרֵי עֲבֵרָה. וְגַם אָמְרוּ חֲזַ''ל: לָשׁוֹן הָרָע הוֹרֶגֶת שְׁלֹשׁה, הָאוֹמְרוֹ וְהַמְקַבְּלוֹ וּמִי שֶׁנֶּאֱמָר עָלָיו. וְגַם יִכָּתְבוּ כֻּלָּם לְמַעְלָה עַל יָדוֹ בְּשֵׁם חֲבוּרַת הָרֶשַׁע כְּמוֹ שֶׁאָמְרוּ חֲזַ''ל, וְעַל כֵּן לְבַד עָנְשׁוֹ הַגָּדוֹל שֶׁיְּבוֹאֵהוּ עֲבוּר זֶה לָעוֹלָם הַבָּא, עָנְשׁוֹ בָּעוֹלָם הַזֶּה, שֶׁאֵין מַסְפִּיקִין בְּיָדוֹ לַעֲשׂוֹת תְּשׁוּבָה עַל זֶה, וּכְמוֹ שֶׁאָמְרוּ חֲזַ''ל: כָּל הַמַּחֲטִיא אֶת הָרַבִּים אֵין מַסְפִּיקַין בְּיָדוֹ לַעֲשׂוֹת תְּשׁוּבָה. עַל כֵּן הִזָּהֵר וְהִזָּהֵר אָחִי, חוּס וַחֲמֹל עַל נַפְשֶׁךָ וְעַל נֶפֶשׁ שְׁאָרֵי אֲנָשִׁים מִיִּשְׂרָאֵל וַחֲדֹל מִלַּעֲשׂוֹת בַּעֲלֵי אֲסוּפוֹת לַגֵּיהִנֹּם עַל יְדֵי עִנְיָנֶיךָ הָרָעִים. 

[[וּמַה]] טּוֹב וְנָכוֹן לְהִתְנַהֵג כְּמוֹ שֶׁשָּׁמַעְתִּי, שֶׁחָכָם אֶחָד יָעַץ לְאוֹהֲבוֹ, שֶׁלֹּא יַעֲמֹד בְּשׁוּם פַּעַם בַּקַּיִץ בְּשַׁבָּת קֹדֶשׁ אַחַר סְעֻדָּה שְׁלִישִׁית סָמוּךְ לְבֵית הַכְּנֶסֶת וּלְבֵית הַמִּדְרָשׁ לְסַפֵּר לְאֶחָד אֵיזֶה דְּבַר מָה, כִּי מִשְּׁנַיִם נַעֲשִׂים שְׁלֹשָה וּמִשְּׁלֹשָה אַרְבָּעָה, חֲמִשָּׁה, שִׁשָּׁה, עַד שֶׁלְּבַסּוֹף נַעֲשֵׂית חֲבוּרָה גְּדוֹלָה, וְכָל אֶחָד מְסַפֵּר עִנְיָנָיו וּמִסְחָרָיו שֶׁהָיוּ לוֹ בַּשָּׁבוּעַ שֶׁעָבַר, וְאִי אֶפְשָׁר שֶׁלֹּא יָבוֹאוּ עַל יְדֵי זֶה לְלָשׁוֹן הָרָע וְלֵיצָנוּת, וְכָל זֶה נַעֲשֶׂה בִּגְרָמוֹ שֶׁל רִאשׁוֹן שֶׁהֵבִיא לְכָל זֶה, עַל כֵּן הֶחָכָם עֵינָיו בְּרֹאשׁוֹ. 

[[וּמִי]] שֶׁקִּלְקֵל עַד עַתָּה וְהֶחֱטִיא אֶת הָרַבִּים בְּעִנְיָן זֶה וְרוֹצֶה לְתַקֵּן אֶת נַפְשׁוֹ, יָדוּעַ מַה שֶּׁאָמְרוּ חֲזַ''ל: הַצַּדִּיקּים, בְּאוֹתוֹ דָּבָר שֶׁחוֹטְאִים בּוֹ מִתְרַצִּים. עַל כֵּן תְּחִלַּת הַכֹּל יַרְגִּיל אֶת עַצְמוֹ לְהִתְרַחֵק מִלֵּישֵׁב בַּחֲבוּרוֹת אֲנָשִׁים נֶגֶד טִבְעוֹ שֶׁהָיָה לוֹ עַד עַתָּה, וּכְמוֹ שֶׁכָּתַב הַשְּׁלָ''ה רֶמֶז לְזֶה מִפָּסוּק {ויקרא י''ט ט''ז}: ''לֹא תֵלֵךְ רָכִיל בְּעַמֶּךְ'', וְגַם יִרְאֶה לְזַכּוֹת אֶת הָרַבִּים בִּלְשׁוֹנוֹ וּלְהוֹכִיחָם וּלְזָרְזָם לְתוֹרָה וּלְמִצְוֹת וּלְהָבִיא שָׁלוֹם בֵּין אָדָם לַחֲבֵרוֹ. 

~ פֶּרֶק י''ד - התרחקות משמיעת דיבורים אסורים 

<b>בּוֹ יְבֹאַר הַרְחָקַת אָדָם מִשְּׁמִיעִת דִּבּוּרִים אֲסוּרִים.</b> 

[[מְאֹד]] מְאֹד יַרְגִּיל הָאָדָם אֶת עַצְמוֹ לִהְיוֹת זָהִיר בְּמַה שֶּׁאָמְרוּ בִּכְתֻבּוֹת {דף ה'} תָּנוּ רַבָּנָן: לְעוֹלָם אַל יַשְׁמִיעַ אָדָם לְאָזְנָיו דְּבָרִים בְּטֵלִים, מִפְּנֵי שֶׁהֵן נִכְוִין תְּחִלָּה לָאֵיבָרִים [וּבֵאוּר הַדָּבָר, דִּכְמוֹ דְּלֵקַת אֵשׁ הַגַּשְׁמִי, אִם נִכְנָס בְּאֵיזֶה בַּיִת, הַמָּקוֹם שֶׁפּוֹגַעַת תְּחִלָּה דֶּרֶךְ הִלּוּכָה, נִכְוֶה תְּחִלָּה, כֵּן הָעִנְיָן בָּאֵשׁ הָרוּחָנִי הֶחָזָק, שֶׁהוּא אֵשׁ הַגֵּיהִנֹּם שֶׁנִּבְרָא עָל יְדֵי הַטֻּמְאָה שֶׁמְּטַמֵּא אָדָם אֶת אֵיבָרָיו, אוֹתוֹ אֵיבָר שֶׁנִּטְמָא תְּחִלָּה הוּכַן תֵּכֶךְ לְהֵאָחֵז בּוֹ תְּחִלָּה הָעֹנֶשׁ הַשְּׁמֵימִי, שֶׁהוּא אֵשׁ הַגֵּיהִנֹּם. וְעַל כֵּן בְּעִנְיַן הַקְשָׁבָה לְדִבּוּרִים אֲסוּרִים, הָאָזְנַיִם הֵם הָאֵיבָרִים הָרִאשׁוֹנִים הַמַּתְחִילִים הָאִסּוּר בְּעִנְיַן שְׁמִיעַת הַדָּבָר, וּמִמֵּילָא נִטְמָאִים תֵּכֶף, וְעַל יָדָם נִכְנָס הַדָּבָר אַחַר כָּךְ בַּלֵּב וּמְטַמֵּא אוֹתוֹ, אִם מְקַבֵּל אֶת הַדָּבָר וּ מאֲמִין בְּעִנְיַן לָשׁוֹן הָרָע (וְכֵן כְּהַאי גַּוְנָא בִּשְׁאָר דְּבָרִים שֶׁהֵם שֶׁלֹּא כְּדַת הַתּוֹרָה) שֶׁעָבַר בָּזֶה עַל הַלָּאו דְּ''לֹא תִשָּׂא שֵׁמַע שָׁוְא'', שֶׁהוּא תָּלוּי בַּלֵּב, וְכִדְאִיתָא כְּ''סֵפֶר חֲרֵדִים'' בְּמִצְוֹת לֹא תַעֲשֶׂה שֶׁבַּתּוֹרָה הַתְּלוּיוֹת בַּלֵּב. וְעַל כֵּן הָאָזְנַיִם הֵן מוּכָנוֹת רִאשׁוֹנָה לְקַבֵּל עֹנֶשׁ בַּגֵּיהִנֹּם] וְכָל שֶׁכֵּן מִלִּשְׁמֹעַ דִּבְרֵי לָשׁוֹן הָרָע עַל חֲבֵרוֹ, שֶׁהֶעָוֹן הוּא הַרְבֵּה יוֹתֵר גָּדוֹל. 

[[עַל]] כֵּן אִם מַכִּיר אֲנָשִׁים, שֶׁהֵם בַּעֲלֵי לֵיצָנוּת אוֹ מְסַפְּרֵי לָשׁוֹן הָרָע, יִזָּהֵר מְאֹד מִלְּהִכָּנֵס בַּחֲבוּרָתָם, אֲפִלּוּ אִם לֹא יְסַיַּע לָהֶם כְּלָל, פֶּן יֵעָנֵשׁ בְּסִבָּתָם, וּכְמוֹ שֶׁכָּתַבְנוּ כַּמָּה פְּעָמִים בְּשֵׁם חֲזַ''ל. וּלְפִי מַה שֶּׁאָנוּ רוֹאִין הַיּוֹם, בַּעֲוֹנוֹתֵינוּ הָרַבִּים, שֶׁנִּפְרָץ אִסּוּר לָשׁוֹן הָרָע לִמְאֹד, רָאוּי לְכָל מִי שֶׁנָּגְעָה יִרְאַת ה' בְּלִבּוֹ, שֶׁלֹּא לֵישֵׁב בַּחֲבוּרַת אֲנָשִׁים אִם לֹא שֶׁמַּכִּירָם שֶׁהֵם נזְהָרִים מִדִּבּוּרִים הָאֲסוּרִים, [וּכְמוֹ שֶׁעָשׂוּ אַנְשֵׁי יְרוּשָׁלַיִם, וְכִדְאִיתָא בְּסַנְהֶדְרִין כ''ג; עַיֵּן שָׁם], כִּי עַל פִּי רֹב מָצוּי מְאֹד, שֶׁעַל יְדֵי הַקִּבּוּץ בָּאִים לְלָשׁוֹן הָרָע וּרְכִילוּת וּשְׁאָר דִּבּוּרִים אֲסוּרִים. 

[[וּבֶאֱמֶת]] מִי שֶׁיֵּשׁ לוֹ לֵב נָבוֹן, צָרִיךְ לִבְרֹחַ מֵחֲבוּרַת אֲנָשִׁים בַּעֲלֵי קְרָנוֹת כְּבוֹרֵחַ מִן הָאֵשׁ. דְּלָמָּה לוֹ לִכָּנֵס לְכַתְּחִלָּה בַּחֲבוּרַת אֲנָשִׁים שֶׁיִּתְחַיֵּב אַחַר כָּךְ לְהוֹכִיחָם עַל דִּבּוּרֵיהֶם הָאֲסוּרִים? דְּאִם יִשְׁמַע לְדִבְרֵיהֶם וְיִלְאֶה לַעֲנוֹתָם, גַּם הוּא יֵעָנֵשׁ, כְּמוֹ שֶׁכָּתוּב בְּשַׁעֲרֵי תְּשׁוּבָה בְּמַאֲמָר קצ''ו וְזֶה לְשׁוֹנוֹ: אִישׁ אֲשֶׁר יִשְׁמַע אֶת דִּבְרֵי בְּנֵי אָדָם מְדַבְּרִים לָשׁוֹן הָרָע, אוֹ כִּי יִשְׁמַע כָּל פֶּה דּוֹבֵר נְבָלָה, אוֹ יוֹשֵׁב בְּסוֹד מְשַׂחֲקים בּוֹזֵי תּוֹרָה וּמִצְוֹת וְיוֹדֵעַ כִּי הֵם סַרְבָּנִים וְסַלּוֹנִים, וְאִם יוֹכִיחָם לֹא יַקשִׁיבוּ אֶל דְּבָרָיו, עַל כֵּן יָשִׂים יָד אֶל פֶּה, גַּם זֶה יֵעָנֵשׁ, כִּי לֹא יַעֲנֶה כְּסִילִים בְּאִוַּלְתָּם, פֶּן יֹאמְרוּ לוֹ, כִּי הוּא כְּמוֹ הֵם וְכִי הוֹדָה עַל דִּבְרֵיהֶם, אַף כִּי יִתְחַיֵּב לַעֲנוֹת וְלִגְעֹר בָּהֶם לָתֵת גֹּדֶל לַתּוֹרָה וְלַמִּצְוֹת אֲשֶׁר בָּזוּ, לָעֲגוּ לָהֶם, וִיקַנֵּא לִכְבוֹד נָקִי וְצַדִּיק אֲשֶׁר יָשִׂיחוּ, וְזֶה אֶחָד מִן הַדְּבָרִים אֲשֶׁר יִתְחַיֵּב הָאָדָם לַעֲזֹב בַּעֲבוּרָם חֶבְרַת הָרְשָׁעִים, כִּי יֵעָנֵשׁ בְּשָׁמְעוֹ אֶת דִּבְרֵיהֶם הָרָעִים וְיִלְאֶה לַעֲנוֹתָם, וְזֶה הַדָּבָר מְפֹרָשׁ בְּדִבְרֵי שְׁלֹמֹה, שֶׁנֶּאֱמַר וְגוֹ'. עַד כָּאן לְשׁוֹנוֹ. 

[[וּרְאֵה]] אָחִי, שֶׁאִם יַעַמְדוּ עֲשָׂרָה אֲנָשִׁים בְּיַחַד, וְיִתָּפֵשׂ אֶחָד מֵהֶן בַּקּוֹלָר עַל אֵיזֶה עַוְלָה, שֶׁנִּשְׁמַע עָלָיו שֶׁעָשָׂה שֶׁלֹּא כַּהֹגֶן, וְיִקְּחוּהוּ לְבֵית הַשּׁוֹפְטִים לִדְרֹש וְלַחֲקֹר אוֹתוֹ הֵיטֵב עַל אוֹדוֹת הָעַוְלָה שֶׁנִּשְׁמַע עָלָיו, וְהוּא לֹא הוֹדָה עַל זֶה, וְנִלְקְחוּ אַחַר כָּךְ בַּקּוֹלָר גַּם הַתִּשְׁעַת הַנּוֹתָרִים לְדָרְשָׁם גַּם כֵּן עַל הַדָּבָר הַזֶּה אוּלַי עַל יְדֵי זֶה יִתְגַּלֶּה הָעִנְיָן, אַף שֶׁהֵם מְשַׁעֲרִים בְּעַצְמָם, כִּי הֵם חַפִּים מִפֶּשַׁע, וְלֹא נִלְקְחוּ בַּקּוֹלָר רַק שֶׁעַל יָדָם יִתְגַּלֶּה תַּרְמִית לִבּוֹ שֶׁל הָרִאשׁוֹן, עִם כָּל זֶה נִשְׁבָּר לִבָּם בְּקִרְבָּם וּמִצְטַעֲרִים מְאֹד עַל שֶׁהָיוּ בִּמְסִבָּה אַחַת עִם הָרִאשׁוֹן, שֶׁעַל יְדֵי זֶה בָּא לָהֶם כָּל הַתְּלָאָה הַזֹּאת. וְאַחַר כָּךְ כְּשֶׁעוֹזְרָם ה', שֶׁהֵם יוֹצְאִים בְּשָׁלוֹם בְּלִי פֶּגַע, הֵם נִזְהָרִים עַד מְאֹד מִלִּהְיוֹת צֶוֶת עִם אִישׁ כָּזֶה, פֶּן יִקְרֶה לָהֶם עוֹד כָּכָה. וְעַל אַחַת כַּמָּה וְכַמָּה בְּעִנְיָנֵנוּ, שֶׁיָּדוּעַ שֶׁלֶּעָתִיד לָבוֹא יֵעָנְשׁוּ גַּם הַמְסַפֵּר גַּם הַשּׁוֹמֵעַ גַּם כָּל הַנִּלְוִים אֲלֵיהֶם בַּחֲבוּרָתָם הָרָעָה הַזּוֹ כְּמוֹ שֶׁכָּתוּב לְמַעְלָה בְּפֶרֶק י''ג בְּשֵׁם פִּרְקֵי דְּר' אֱלִיעֶזֶר, כַּמָּה צָרִיךְ לִבְרֹחַ מִזֶּה, וּכְשֶׁמְּסִיתוֹ הַיֵּצֶר לִכָּנֵס בְּתוֹךְ חֲבוּרָתָם, יַחֲשֹׁב בְּנַפְשׁוֹ: דַּי לִי בַּמֶּה שֶׁאֶעֱמֹד בָּעוֹלָם הָעֶלְיוֹן בַּעֲוֹנוֹתַי, וּמַה לִּי לִסְבּל בָּעוֹלָם הָעֶלְיוֹן עֹנֶשׁ מֵעֲוֹנוֹת זוּלָתִי? וְעַל יְדֵי כָּךְ יִנָּגֵף הַיֵּצֶר. 

~ פֶּרֶק ט"ו - עוון המחלוקת וענשו ושאר העוונות שהוא גורם 

<b>בּוֹ יְבֹאַר גֹּדֶל עֶּוֹן הַמַּחֲלֹקֶת וְגֹּדֶל עָנְשׁוֹ, וְגַּם שֶׁעֵל יְדֵי זֶה בָּא לִשְׁאָר עֲוֹנוֹת חמוּרִין.</b>

[[וְהִנֵּה]] מִכָּל שֶׁהֶאֱרַכְנוּ עַד כֹּה בְּגֹדֶל הָעֹנֶשׁ שֶׁל לָשׁוֹן הָרָע בָּעוֹלָם הַזֶּה וּבָעוֹלָם הַבָּא, נוּכַל לְהָבִין כַּמָּה יֵשׁ לְהִתְרַחֵק מֵעֲוֹן הַמַּחֲלֹקֶת. כִּי מִלְּבַד הֶעָוֹן הָעַצְמִי שֶׁהוּא עָוֹן פְּלִילִי, כַּאֲשֶׁר נְבָאֵר, עוֹד הוּא סִבָּה עֲצוּמָה לָבוֹא עַל יְדֵי זֶה לְכַמָּה עֲוֹנוֹת חֲמוּרִין דְּהַיְנוּ, לְשִׂנְאַת חִנָּם וְלָשׁוֹן הָרָע וּרְכִילוּת וְכַעַס וְאוֹנָאַת דְּבָרִים וְהַלְבָּנַת פָּנִים וּנְקִּימָה וּנְטִירָה וּקְלָלוֹת שֶׁל חִנָּם וּלְקַפֵּחַ פַּרְנָסַת חֲבֵרוֹ וּפְעָמִים גַּם לְחִלּוּל הַשֵׁם, חַס וְשָׁלוֹם, שֶׁעֲוֹנוֹ גָּדוֹל עַד מְאֹד, וְגַם מָצוּי לָבוֹא עַל יְדֵי זֶה לְאִסּוּר חֲנֻפָּה, שֶׁבָּזֶה מוֹשֵׁךְ אֵלָיו אֲנָשִׁים בְּמַחְלֻקְּתּוֹ, כְּעִנְיָן שֶׁמָּצִינוּ בְּקֹּרַח כְּמוֹ שֶׁאָמְרוּ חֲזַ''ל {סנהדרין נ''ב.} עַל הַפָּסוּק {תהילים ל''ה ט''ז} ִ: ''בְּחַנְפֵי לַעגֵי מָעוֹג חָרֹק עָלַי שִׁנֵּימוֹ'', בַּמֶּה שֶׁהֶחֱנִיפוּ לְקֹרַח, שֶׁנָּתַן לָהֶם עֻגּוֹת, חָרַק עֲלֵיהֶם שַׂר שֶׁל גֵּיהִנֹּם שִׁנָּיו, וְגַם בָּא עַל יְדֵי מַחֲלֹקֶּת לִידֵי לֵיצָנוּת לְהִתְלוֹצֵץ עַל הַצַּד שֶׁכְּנֶגְדּוֹ וְלִמְשֹׁךְ בָּזֶה אֲנָשִׁים לַעֲצָתוֹ. וְכָל זֶה הָיְתָה הַנְהָגָתוֹ שֶׁל בַּעַל מַחֲלֹקֶת הָרִאשׁוֹן, וְהוּא קֹרַח, כִּדְאִיתָא בְּמִדְרָשׁ רַבָּה פָּרָשַׁת קֹרַח. וְיָדוּעַ עֹנֶשׁ לֵיצָנוּת, שֶׁתְּחִלָּתוֹ יִסּוּרִין וְסוֹפוֹ כְּלָיָה כְּמוֹ שֶׁאָמְרוּ חֲזַ''ל. [וְיוֹתֵר מִזֶּה מָצוּי, כְּשֶׁהַיֵּצֶר מְפַתֵּהוּ לְחַזֵּקּ אֶת הַמַּחֲלֹקֶת וְלִמְשֹׁךְ אֵלָיו אֲנָשִׁים לַעֲצָתוֹ, וְהוּא יָרֵא פֶּן יַחְזְרוּ אַחַר כָּךְ וְיִשָּׁאֵר אַךְ הוּא לְבַדּוֹ, יָסִית הַיֵּצֶר עַד שֶׁיַּעֲשׂוּ עַל זֶה קֶשֶׁר חָזָק וְאַמִּיץ בִּשְׁבוּעָה עַל זֶה, וְכָל זֶה מָצִינוּ בַּמִּדְרָשׁ וּבַגְּמָרָא [בְּחֵלֶקּ] אֵצֶל קֹּרַח, דָּתָן וַאֲבִירָם. וּרְאֵה אָחִי, כַּמָּה מֵהָעִוָּרוֹן יֵשׁ בָּזֶה, שֶׁקָּרוֹב הַדָּבָר שֶׁהוּא בִּכְלַל שְׁבוּעַת שָׁוְא, שֶׁהֲרֵי נִשְׁבַּע לַעֲבֹר אֶת הַמִּצְוָה, וְכִדְאִיתָא בְּיוֹרֶה דֵּעָה בְּסִימָן רל''ו סָעִיף ב' וּבַשַּׁ''ךְ שָׁם סָעִיף קָטָן ד', וַאֲפִלּוּ אִם יְקַּיֵּם אֶת שְׁבוּעָתוֹ, גַּם כֵּן לֹא יֵצֵא הַדָּבָר מִכְּלַל שְׁבוּעַת שָׁוְא, וְכִדְאִיתָא בְּסִימָן רל''ח סָעִיף ה' *. וְיָדוּעַ גֹּדֶל עָנְשָׁהּ שֶׁל שְׁבוּעַת שָׁוְא, שֶׁהַקָּדוֹשׁ בָּרוּךְ הוּא אֵין מְנַקְּה עֲבוּר זֶה, כְּדִכְתִיב {שמות כ' ז'}: ''לֹא יְנַקֶּה'' וְגוֹ', וְכִדְאִיתָא בִּשְׁבוּעוֹת [דַּף ל''ט, עַיֵּן שָׁם בְּגֹדֶל עָוֹן הַזֶּה, וְלֹא כָּתַבְתִּי כָּל זֶה, רַק לְהַרְאוֹת לִפְנֵי הַכֹּל אֶת גֹּדֶל סַמְיוּת עֵינַיִם שֶׁיֵּשׁ בָּזֶה]. וַאֲפִלּוּ אִם מִתְּחִלָּה לֹא נִתְכַּוֵּן כָּל כָּךְ לְרָעָה, אַף עַל פִּי כֵן לְבַסּוֹף לֹא יִנָּקֶה מֵהָעֲוֹנוֹת הַנַּ''ל, כַּאֲשֶׁר בָּדוּק וּמְנֻסֶּה לְכָל הַיּוֹדֵעַ בְּטִיב הָעוֹלָם. 

AA* דְּלָא מִבָּעֵי {פרוש: שאין צריך לומר} לְדַעַת רַבֵּנוּ יוֹנָה בְּשַׁעֲרֵי תְּשׁוּבָה בָּאוֹת נ''ז וּבַסְּמָ''ג  לֹא תַעֲשֶׂה ק''ז בִּפְתִיחָתוֹ, שֶׁיֵּשׁ לָאו גָּמוּר עַל הַמַּחֲזִיק בְּמַחֲלֹקֶת, בְּוַדַּאי הוּא בִּכְלַל שְׁבוּעַת שָׁוְא, דְּהוּא לַעֲבֹר עַל הַמִּצְוָה, אֶלָּא אֲפִלּוּ לִשְׁאָר מוֹנֵי הַמִּצְוֹת, דְּלֹא חִשְּׁבוּ לַמַּחֲזִיק בְּמַחֲלֹקֶת בְּמִנְיַן הַלָּאוִין, אַף עַל פִּי כֵן קָרוֹב הַדָּבָר שֶׁהוּא בִּכְלַל לַעֲבֹר עַל הַמִּצְוָה, כֵּיוָן שֶׁיֵּשׁ עַל זֶה כַּמָּה פְּסוּקִים בַּתּוֹרָה הַמְרַמְּזִים עַל עֲוֹן הַמַּחֲלֹקֶת, וְחָמוּר מֵאִסּוּר חֲצִי שִׁעוּר דְּאִתְרַבֵּי רַק מִ''כֹּל'', וְעַיֵּן בְּסִימָן רל''ט סָעִיף ו' וּבַשַּׁ''ךְ שָׁם, עַל כֵּן נִרְאֶה שֶׁיִּשְׁאַל עַל שְׁבוּעָתוֹ. וְאֵין לְהַקְשׁוֹת לְפִי מַה שֶּׁצִּדַּדְנוּ, דְּמֵעִקַּר הַדִּין מִקְרֵי דָּבָר זֶה נִשְׁבַּע לְבַטֵּל אֶת הַמִּצְוָה, מִמַּה דְּאִיתָא בְּסַנְהֶדְרִין (ק''ט ע''ב): וְאִשְׁתַּבָּעִי לִי בַּהֲדַיְיהוּ [וּכְבָר נִשְׁבַּעְתִּי אִתָּם, ???{שֶׁאִם יִקרְאוּ לִי, אֵלֵךְ עִמָּהֶם}], {במדבר ט''ז י''א} ''אַתָּה וְכָל עֲדָתְךָ הַנֹּעָדִים עַל ה' '', דְּאֶפְשָׁר דַּעֲדַיִן לֹא עָשָׂה תְּשׁוּבָה עַל זֶה וְחָשַׁב שֶׁהַדִּין עִמּוֹ, רַק שֶׁשָּׁמַע לְדִבְרֵי אִשְׁתּוֹ שֶׁאָמְרָה לוֹ: מַאי נָפְקָא לָךְ מִנַּהּ, אִי מַר רַב אַנְתְּ תַּלְמִידָא וְכוּ', {פרוש: מה יוצא לך מזה, אם משה הרב, אתה התלמיד וכו'}, עַיֵּן שָׁם. וּמֶה הָיָה צָרִיךְ עֵצוֹת לָזֶה, דַּהֲרֵי נִשְׁבַּע לְבַטֵּל אֶת הַמִּצְוָה, וּכְמו שֶׁאָמַר לָהֶם משֶה רַבֵּנוּ עָלָיו הַשָּׁלוֹם כִּדְאִיתָא שָׁם, וְרַק לְבַסּוֹף שֶׁרָאוּ הַכֹּל אֶת הַנֵּס, שֶׁנִּבְלְעוּ בָּאָרֶץ, עָשָׂה תְּשׁוּבָה הֲגוּנָה עַל זֶה וְיָשַׁב עַל זֶה בַּאֲנִינוּת כָּל יָמָיו כִּדְאִיתָא שָׁם, אִי נַמֵּי {או גם כן} שֶׁהָיָה יָרֵא לַעֲבֹר עַל הַשְּׁבוּעָה בְּפַרְהֶסְיָא שֶׁלֹּא יַהַרְגוּהוּ קֹרַח וַעֲדָתוֹ, לְכָךְ נָתְנָה לוֹ אִשְׁתּוֹ עֵצָה עַל זֶה שֶׁלֹּא יִקְרָאוּהוּ כְּלָל: BB

[[וְתַחְבּוּלָה]] אַחַת יֵשׁ בָּזֶה לַיֵּצֶר הָרָע, אֲשֶׁר בְּזֶה יְנַצַּח אַף אֶת הָאָדָם הַשָּׁלֵם, כִּי יַכְנִיסוֹ רַק לְמִדַּת הַכַּעַס וְהַנִּצָּחוֹן, וְאָז כָּל הַמַּעֲקָשִׁים יִהְיוּ לְפָנָיו לְמִישׁוֹר, כִּי הַיֵּצֶר הָרָע יַרְאֶה לוֹ אַחַר כָּךְ הֶתֵּרִים רַבִּים. וּמִלְּבַד שֶׁיַּרְשֵהוּ לְדַבֵּר לָשׁוֹן הָרָע וּרְכִילוּת וְגַם אוֹנָאַת דְּבָרִים וְהַלְבָּנַת פָּנִים וְכַדּוֹמֶה, עוֹד יְזָרְזוֹ הַיֵּצֶר, שֶׁעַל אֲנָשִׁים כָּאֵלּוּ אָסוּר לְרַחֵם עֲלֵיהֶם, וּמִצְוָה לְרָדְפָם בְּכָל מִינֵי רְדִיפוֹת. 

[[וְהִנֵּה]], אִם בָּאנוּ לְבָאֵר גֹּדֶל הַקּלְקוּל שֶׁל מַחֲלֹקֶת, יִכְלֶה הַזְּמַן וְהֵם לֹא יִכְלוּ, כְּמוֹ שֶׁכָּתַב בְּצַוָּאַת הָרַמְבַּ''ם וְזֶה לְשׁוֹנוֹ: נְבִיאִים נִבְּאוּ וַחֲכָמִים חָכְמוּ וַיּוֹסִיפוּ לְסַפֵּר רָעַת הַמַּחֲלֹקֶת וְלֹא הִגִּיעוּ לְתַכְלִיתָהּ. אַךְ אַעְתִּיק אֵיזֶה מַאֲמָרִים בְּקִצּוּר נִמְרָץ, כְּדֵי שֶׁמִּזֶּה יוּכַל הַמַּשְׂכִּיל לְהִתְבּוֹנֵן בְּדֶרֶךְ כְּלָל עֲוֹן הַמַּחֲלֹקֶת. 

[[וְזֶה]] לְשׁוֹן הַמִּדְרָשׁ רַבָּה פָּרָשַׁת קֹרַח: אָמַר ר' בְּרַכְיָה: כַּמָּה קָשָׁה הַמַּחֲלֹקֶת, שֶׁבֵּית דִּין שֶׁל מַעְלָה אֵין עוֹנְשִׁין אֶלָּא מִכ' שָׁנָה וָמַעְלָה, וּבֵית דִּין שֶׁל מַטָּה מִי''ג שָׁנָה וָמַעְלָה, וּבְמַחֲלֹקֶת שֶׁל קֹרַח תִּינוֹקוֹת בְּנֵי יוֹמָן נִבְלְעוּ בִּשִׁאוֹל תַּחְתִּית, שֶׁנֶּאֱמַר {במדבר ט''ז כ''ז}: ''וּנְשֵיהֶם וּבְנֵיהֶם וְטַפָּם'' {שָׁם ל''ג} ''וְיָרְדוּ הֵם וְכָל אֲשֶׁר לָהֶם חַיִּים שְׁאוֹלָה''. 

[[שָׁנוּ]] רַבּוֹתֵינוּ: אַרְבָּעָה נִקְרְאוּ רְשָׁעִים, הַפּוֹשֵׁט יָד עַל חֲבֵרוֹ לְהַכּוֹתוֹ, אַף עַל פִּי שֶׁלֹּא הִכָּהוּ שֶׁנֶּאֱמַר וְגוֹ', וְהַלּוֶֹה וְאֵינוֹ מְשַׁלֵּם וְגוֹ', וּמִי שֶׁיֵּשׁ בּוֹ עַזּוּת פָּנִים, וְאֵינוֹ מִתְבַּיֵּשׁ לִפְנֵי מִי שֶׁהוּא גָּדוֹל מִמֶּנּוּ, שֶׁנֶּאֱמַר וְגוֹ, וּמִי שֶׁהוּא בַּעַל מַחֲלֹקֶת שֶׁנֶּאֱמַר {שם כ''ו}: ''סוּרוּ נָא מֵעַל אָהֳלֵי הָאֲנָשִׁים הָרְשָׁעִים הָאֵלֶּה'', עַד כָּאן לְשׁוֹן הַמִּדְרָשׁ. 

[[וְאִם]] כֵּן כַּמָּה יֵשׁ לוֹ לָאָדָם לְהִתְבַּיֵשׁ מֵעַצְמוֹ, כְּשֶׁיּוֹדֵעַ בְּנַפְשׁוֹ שֶׁהוּא סִבֵּב אֶת הַמַּחֲלֹקֶת, דַּהֲלֹא אִם יִקְּרָאֵהוּ חֲבֵרוֹ רָשָׁע אֲפִלּוּ בֵּינוֹ לְבֵין עַצְמוֹ, שֶׁלֹּא הִגִּיעַ לוֹ עַל יְדֵי זֶה שׁוּם בִּזָּיוֹן, אַף עַל פִּי כֵן יֵרֵד עִמּוֹ לְחַיָּיו עֲבוּר זֶה, וְכָל שֶׁכֵּן בְּזֶה שֶׁגָּרַם לְעַצְמוֹ שֶׁיִּקָּרֵא שְׁמוֹ רָשָׁע בַּעֲבוּר זֶה, כַּמָּה מֵהַכְּלִמָּה וְהַחֶרְפָּה יַשִּׂיגוּהוּ אַחַר כָּךְ לְמַעְלָה, כְּשֶׁיִּתְפַּרְסֵם שְׁמוֹ זֶה הַטּוֹב בְּפָמַלְיָא שֶׁל מַעְלָה לִפְנֵי אֶלֶף אֲלָפִים וְרִבֵּי רִבְבוֹת מַחֲנוֹת קְדוֹשׁוֹת, כְּמוֹ שֶׁכָּתְבוּ הַסְּפָרִים הַקְּדוֹשִׁים, שֶׁכָּל עִנְיָנָיו שֶׁל הָאָדָם נִכְרָזִין וְנִתְפַּרְסְמִין לְמַעְלָה לִפְנֵי כֹּל [לְבַד עָנְשׁוֹ הָעַצְמִי שֶׁל מַחֲלֹקֶת], וְזוֹהִי כַּוָּנַת חֲזַ''ל בְּאָבוֹת {ב' י''ג}: וְאַל תְּהִי רָשָׁע בִּפְנֵי עַצְמְךָ. 

[[וְגַם]] הַשָּׂטָן מִתְגָּרֶה בְּבַעֲלֵי מַחֲלֹקֶת, כִּדְאִיתָא בְּגִיטִין {דף נ''ב.} הַנְהוּ בֵּי תְּרֵי דְּאִגָּרֵי בְּהוּ שָׂטָן, דְּכָל בֵּי שִׁמְשֵׁי הֲווּ קָא מִנְצוּ בַּהֲדֵי הֲדָדֵי, אִקְּלַע ר' מֵאִיר לְהָתָם, עַכְּבִינְהוּ תְּלָתָא בֵּי שִׁמְשֵׁי עַד דַּעֲבַד לְהוּ שְׁלָמָא, שַׁמְעֵהּ דְּקָאָמַר: וַי דְּאַפְּקֵהּ ר' מֵאִיר לְהַהוּא גַּבְרָא מִבֵּיתֵהּ. 

CCאוֹתָם שְׁנַיִם, שֶׁהִתְגָּרָה בָּהֶם הַשָּׂטָן, שֶׁכָּל עֶרֶב שַׁבָּת הָיָה בֵּינֵיהֶם מְרִיבָה. הִזְדַּמֵּן ר' מֵאִיר אֶצְלָם וְעִכְּבָם שְׁלשָׁה עַרְבֵי שַׁבָּתוֹת (מִלָּרִיב בֵּינֵיהֶם), עַד אֲשֶׁר נַעֲשָׂה שָׁלוֹם בֵּינֵיהֶם. שָׁמַע שֶׁאוֹמֵר (הַשָּׂטָן): אוֹי לִי; שֶר' מֵאִיר הוֹצִיאַנִי מִבֵּיתָם. DD

[[וְאִיתָא]] בְּיַלְקוּט קֹרַח: בֹּא וּרְאֵה, כַּמָּה מַחֲלֹקֶּת עוֹשָׂה, שֶׁכֵּן מַחֲלֹקֶת חָסֵר ו' בְּנוֹטְרִיקוֹן: מַכָּה חָרוֹן לִקּוּי קְלָלָה תַּכְלִית, כְּלוֹמַר שֶׁהַמַּחֲלֹקֶת מְבִיאָה כְּלָיָה לָעוֹלָם. וּלְפִי גֹּדֶל חֲשִׁיבוּתוֹ שֶׁל בַּעַל הַמַּחֲלֹקֶת כֵּן יִגְדַּל עָנְשׁוֹ, כְּמוֹ דְּאִיתָא בְּתָנָא דְּבֵי אֵלִיָּהוּ פֶּרֶק י''ח, וּלְכָךְ כְּתִיב בְּפָרָשַׁת קֹרַח {במדבר ט''ז ב'}: ''נְשִׂיאֵי עֵדָה קְרֻאֵי מוֹעֵד'' וְגוֹ' לְהוֹרוֹת לָנוּ אֶת גֹּדֶל עֲוֹנָם. 

[[אָמְרוּ]] חֲזַ''ל בִּשְׁלֹשָה מְקוֹמוֹת וִתֵּר הַקָּדוֹשׁ בָּרוּךְ הוּא עַל עֲבוֹדָה זָרָה, וְלֹא וִתֵּר עַל מַחֲלֹקֶת. רִאשׁוֹנָה בִּימֵי דּוֹר אֱנוֹשׁ, בּוֹ הִתְחִילוּ לַעֲבֹד עֲבוֹדָה זָרָה שֶׁנֶּאֱמַר {בראשית ד' כ''ו}: ''אָז הוּחַל לִקְרֹא בְּשֵׁם ה'''. וּלְפִי שֶׁהָיָה בֵּינֵיהֶן שֶׁהָיוּ גּוֹזְלִין וְחוֹמְסִין זֶה לָזֶה לֹא וִתֵּר לָהֶם, שֶׁנֶּאֱמַר {בראשית ו' י''ג}: ''כִּי מָלְאָה הָאָרֶץ חָמָס'' וְגוֹ'. שֵׁנִית בְּדוֹר הַמִּדְבָּר, כְּשֶׁבָּאוּ יִשְׂרָאֵל לִידֵי מַעֲשֵׂה הָעֵגֶל, מָחַל לָהֶן הַקָּדוֹשׁ בָּרוּךְ הוּא, אֲבָל כְּשֶׁהָיוּ בָּאִין לְמַחֲלֹקֶת לֹא וִתֵּר לָהֶן הַקָּדוֹשׁ בָּרוּךְ הוּא. שֶׁבְּכָל מָקוֹם שֶׁאַתָּה מוֹצֵא ''וַיַּלִּינוּ'' שֶׁל מַחֲלֹקֶת, אַתָּה מוֹצֵא שָׁם מַכָּה גְּדוֹלָה, מְנָלָן? מִמַּחֲלֹקֶת שֶׁל קֹרַח. שְׁלִישִׁית פִּסְלוֹ שֶׁל מִיכָה, מִתּוֹךְ שֶׁהָיָה שָׁלוֹם בֵּינֵיהֶן נִתַּן לָהֶם אָרְכָּא, שֶׁנֶּאֱמַר {שופטים י''ח ל'}: ''וַיָּקִימוּ לָהֶם בְּנֵי דָּן אֶת הַפָּסֶל וִיהוֹנָתָן בֶּן גֵּרְשֹׁם בֶּן מְנַשֶּׁה הוּא וּבָנָיו הָיוּ כֹהֲנִים לְשֵׁבֶט הַדָּנִי עַד יוֹם גְּלוֹת הָאָרֶץ''. אֲבָל כְּשֶׁנֶּחְלְקוּ הַשְּׁבָטִים עַל שִׁבְטֵי יְהוּדָה וּבִנְיָמִין, וְלֹא הָיָה בֵּינֵיהֶן שָׁלוֹם, נַעֲשׂוּ אֵלּוּ פֻּרְעָנוּת לְאֵלּוּ, כְּשֶׁהָיוּ אֵלּוּ חוֹטְּאִין, הָיָה הַקָּדוֹשׁ בָּרוּךְ הוּא מְבִיאָן לוֹ וּפוֹרְעִין מֵהֶן, שֶׁנֶּאֱמַר {דברי הימים ב' י''ג י''ז}: ''וַיַּכּוּ ס בָּהֶם אֲבִיָּה וְעַמּוֹ מַכָּה רַבָּה מְאֹד וַיִּפְּלוּ חֲלָלִים מִיִּשְׂרָאֵל חֲמֵשׁ מֵאוֹת אֶלֶף אִישׁ בָּחוּר''. וּכְשֶׁחָטְאוּ שֵׁבֶט יְהוּדָה וּבִנְיָמִין, בָּאוּ עֲשֶׂרֶת הַשְּׁבָטִים וּפָרְעוּ מֵהֶן, שֶׁנֶּאֱמַר {דברי הימים ב' כ''ח ו'}: ''וַיַּהֲרֹג פֶּקַח בִּיהוּדָה מֵאָה וְעֶשְׂרִים אֶלֶף בְּיוֹם אֶחָד''. לָמַדְנוּ מִזֶּה שֶׁבַּעֲלֵי הַמַּחֲלֹקֶת נַעֲשׂוּ כְּלֵי מַשְׁחִית אֵלּוּ לְאֵלּוּ. 

[[קָשָׁה]] הִיא הַמַּחֲלֹקֶת, שֶׁהִיא מְבִיאָה לִידֵי סַכָּנוֹת נְפָשׁוֹת, שֶׁעַל יְדֵי מְרִיבָה שֶׁהָיְתָה בֵּין רוֹעֵי מִקְנֵה אַבְרָם וּבֵין רוֹעֵי מִקְנֵה לוֹט נִתְפָּרְדוּ זֶה מִזֶּה, וְנִתְגַּלְגֵּל וְהָלַךְ לוֹט לִסְדוֹם וְכִמְעַט שֶׁאָבַד עִמָּהֶן. 

[[קָשָׁה]] הִיא הַמַּחֲלֹקֶת שֶׁהִיא מְבִיאָה אֶת הָאָדָם לִידֵי מַלְקוֹת, שֶׁנֶּאֱמַר {דברים כ''ה א'-ב'}: ''כִּי יִהְיֶה רִיב בֵּין אֲנָשִׁים וְגוֹ'; וְהָיָה אִם בִּן הַכּוֹת הָרָשָׁע''. מִי גָּרַם לוֹ לִלְקוֹת? הֱוֵי אוֹמֵר הַמַּחֲלֹקֶת. 

[[קָשָׁה]] הִיא הַמַּחֲלֹקֶת שֶׁהִיא מְבִיאָה לִידֵי מִיתָה, שֶׁנֶּאֱמַר {שמות כ''א כ''ב כ''ג}: ''וְכִי יִנָּצוּ אֲנָשִׁים וְנָגְפוּ אִשָּׁה הָרָה וְגוֹ'; וְאִם אָסוֹן יִהְיֶה וְנָתַתָּה נֶפֶשׁ'' וְגוֹ' מִי גָּרַם לָהּ? הֱוֵי אוֹמֵר הַמַּחֲלֹקֶת. 

[[וְאָמְרוּ]] חֲזַ''ל: מַחֲלֹקֶת בַּבַּיִת סוֹפוֹ לֵיחָרֵב, מַחֲלֹקֶת בְּבֵית הַכְּנֶסֶת סוֹפוֹ לְהִתְפַּזֵּר, וְלֹא עוֹד אֶלָּא שֶׁסּוֹפוֹ לְהִשָּׁמֵם. מַחֲלֹקֶת בָּעִיר שְׁפִיכַת דָּמִים בָּעִיר. שְׁנֵי תַּלְמִידֵי חֲכָמִים הַדָּרִין בְּעִיר אַחַת וְכֵן שְׁנֵי בָּתֵּי דִּינִין וּבֵינֵיהֶן מַחֲלֹקֶת סוֹפָן לָמוּת, וְלֹא עוֹד שֶׁמַּחֲלֹקֶת בֵּית דִּין חֻרְבַּן עוֹלָם. תֵּדַע שֶׁכֵּן הוּא, שֶׁכָּל זְמַן שֶׁיֵּשׁ שָׁלוֹם בְּפָמַלְיָא שֶׁל מַטָּה יֵשׁ שָׁלוֹם בְּפָמַלְיָא שֶׁל מַעְלָה שֶׁנֶּאֱמַר {עמוס ט' ו'}: ''הַבּוֹנֶה בַשָׁמַיִם מַעֲלוֹתָו''. אֵימָתַי? בִּזְמַן ''וַאֲגֻדָּתוֹ עַל אֶרֶץ יְסָדָהּ'', כְּלוֹמַר בִּזְמַן שֶׁיִּשְׂרָאֵל נֶאְגָּדִין בַּאֲגֻדָּה אַחַת וּבְשָׁלוֹם זֶה עִם זֶה. 

~ פֶּרֶק ט"ז - עונש החולק עם רבו 

<b>בּוֹ יְבֹאַר גֹּדֶל עֹנֶשׁ הַחוֹלֵק עִם רַבּוֹ.</b> 

[[וְהִנֵּה]] עֲוֹן הַמַּחֲלֹקֶת הוּא אֲפִלּוּ אִם חוֹלֵק עִם אָדָם הַשָּׁוֶה לוֹ בְּמַעֲלָה, וְכָל שֶׁכֵּן, חַס וְשָׁלוֹם, אִם הוּא חוֹלֵק עִם תַּלְמִיד חָכָם אֲפִלּוּ אֵינֶנּוּ רַבּוֹ, וְכָל שֶׁכֵּן אִם הוּא רַבּוֹ, בְּוַדַּאי גָּדוֹל עֲוֹנוֹ וְנִכְפְּלָה רָעָתוֹ. כִּי יָדוּעַ שֶׁדֶּרֶךְ בַּעֲלֵי הַמַּחֲלֹקֶּת לְבַזּוֹת בִּדְבָרִים לְצַד שֶׁכְּנֶגְדָם, וְיָדוּעַ גֹּדֶל עָנְשׁוֹ שֶׁל הַמְבַזֶּה תַּלְמִיד חָכָם מִמַּה שֶׁאָמְרוּ בְּחֵלֶק, וְנִפְסַקּ כֵּן בְּיוֹרֶה דֵּעָה בְּסִימָן רמ''ג סָעִיף ו', שֶׁהַמְבַזֶּה תַּלְמִיד חָכָם הוּא בִּכְלַל {במדבר ט''ו ל''א}: ''כִּי דְּבַר ה' בָּזָה וְכוּ' הִכָּרֵת תִּכָּרֵת הַנֶּפֶשׁ הַהִיא עֲוֹנָה בָהּ''. ואפילו בזמננו, אם הוא רק ראוי להורות ויגע בתורה נקרא תלמיד חכם, והמבזה אותו, אפילו בדברים בעלמא, ואפילו שלא בפניו, עוון פלילי הוא, וחייב נידוי על זה כדאיתא ביורה דעה {בסימן רמ''ג ס''ז ובסימן של''ד בש''ך סעיף קטן ס''ח}, וְגַם אֵין לוֹ רְפוּאָה לְמַכָּתוֹ עֲבוּר זֶה, כִּדְאִיתָא {בשבת קי''ט:} אָמַר רַב יְהוּדָה אָמַר רַב: כָּל הַמְבַזֶּה תַּלְמִיד חָכָם אֵין לוֹ רְפוּאָה וְכוּ'. וְגַם חֻרְבַּן יְרוּשָׁלַיִם הָיָה עֲבוּר זֶה הַחֵטְא כִּדְאִיתָא שָׁם: לֹא חָרְבָה יְרוּשָׁלַיִם, אֶלָּא בִּשְׁבִיל שֶׁבִּזּוּ בָּהּ תַּלְמִידֵי חֲכָמִים, שֶׁנֶּאֱמַר {דברי הימים ב' ל''ו ט''ז}: ''וַיִּהְיוּ מַלְעִבִים בְּמַלְאֲכֵי הָאֱלֹהִים וּבוֹזִים דְּבָרָיו וּמְתַעְתְּעִים בִּנְבִאָיו עַד עֲלוֹת חֲמַת ה' בְּעַמּוֹ עַד לְאֵין מַרְפֵּא''. עוֹד אָמְרִינַן בִּבְרָכוֹת {י''ט.} אָמַר ר' יְהוֹשֻׁעַ בֶּן לֵוִי: כָּל הַמְסַפֵּר אַחַר מִטָּתָן שֶׁל תַּלְמִידֵי חֲכָמִים נוֹפֵל בַּגֵּיהִנֹּם, שֶׁנֶּאֱמַר וְגוֹ'. 

[[עוֹד]] אָמְרִינַן {סנהדרין ק''י.}: אָמַר רַב חִסְדָּא: כָּל הָעוֹשֶׂה מְרִיבָה עַל רַבּוֹ, (פֵּרוּשׁ: שֶׁגּוֹרֵם בְּהַמְשָׁכַת דְּבָרָיו, שֶׁגַּם אֲחֵרִים יַחְלְקוּ עַל רַבּוֹ) כְּחוֹלֵק עַל הַשְּׁכִינָה שֶׁנֶּאֱמַר {במדבר כ''ו ט'}: ''בְּהַצֹּתָם עַל ה'''. אָמַר רַב חָמָא בַּר חֲנִינָא: כָּל הָעוֹשֶׂה מְרִיבָה עִם רַבּוֹ, כְּאִלּוּ עוֹשֶׂה עִם הַשְּׁכִינָה שֶׁנֶּאֱמַר {במדבר כ' י''ג}: ''הֵמָּה מֵי מְרִיבָה אֲשֶׁר רָבוּ בְּנֵי יִשְׂרָאֵל אֶת ה'''. עוֹד אִיתָא שָׁם בְּהַאי עִנְיָנָא, אָמַר ר' חֲנִינָא בַּר פָּפָּא: כָּל הַמִּתְרַעֵם עַל רַבּוֹ, כְּאִלּוּ מִתְרַעֵם עַל הַשְּׁכִינָה שֶׁנֶּאֱמַר וְגוֹ'. אָמַר רַב אַבָּהוּ: כָּל הַמְהַרְהֵר אַחַר רַבּוֹ, כְּאִלּוּ מְהַרְהֵר אַחַר הַשְּׁכִינָה, שֶׁנֶּאֱמַר וְגוֹ'. וְד' מַדְרֵגוֹת דְּקָחָשִׁיב הַגְּמָרָא לְמַטָּה לְהוֹרוֹת לָנוּ, דַּאֲפִלּוּ הַהִרְהוּר לְבַד הוּא גַּם כֵּן אִסּוּר גָּדוֹל. 

[[וּמַה]] נּוֹאֲלוּ הָאֲנָשִׁים, שֶׁנָּקַל בְּעֵינֵיהֶם לַחֲלֹק עַל הָרַב וְהַבֵּית דִּין שֶׁבָּעִיר וּלְבַזּוֹתָם, וְאֵינָם חֲרֵדִים מֵהָעֹנֶשׁ הַגָּדוֹל הַמְעֻתָּד לָבוֹא עֲבוּר זֶה לָעוֹלָם הַבָּא, כְּמוֹ שֶׁבֵּאַרְנוּ, וְגַם בָּעוֹלָם הַזֶּה לֹא יִנָּצְלוּ מִן הַשְּׁפָטִים הָרָעִים עֲבוּר זֶה. בֹּא וּרְאֵה, מַה דְּאִיתָא בְּמִדְרָשׁ רַבָּה פָּרָשַׁת פִּנְחָס עַל הַפָּסוּק {ויקרא י''ט ל''ב}: ''וְהָדַרְתָּ פְּנֵי זָקֵן'' שֶׁהוּא קָאֵי עַל חָכָם כִּדְאִיתָא בְּקִדּוּשִׁין {דף ל''ב:} וְזֶה לְשׁוֹנוֹ: וְאֵיזֶה הִדּוּר שֶׁאָמְרָה תּוֹרָה ''וְהָדַרְתָּ''? שֶׁלֹּא יַעֲמֹד בִּמְקוֹמוֹ וְלֹא יֵשֵׁב בִּמְקוֹמוֹ וְלֹא יְהֵא סוֹתֵר דְּבָרָיו וְכוּ', שֶׁכָּל מִי שֶׁאֵינוֹ נוֹהֵג בְּרַבּוֹ כָּל הַמִּדּוֹת אֵלּוּ, נִקְרָא רָשָׁע לִפְנֵי הַמָּקוֹם, וְתַלְמוּדוֹ מִשְׁתַּכֵּחַ, וּשְׁנוֹתָיו מִתְקַצְּרוֹת, וּלְבַסּוֹף הוּא בָּא לִידֵי עֲנִיּוּת, שֶׁנֶּאֱמַר {קהלת ח' י''ג}: ''וְטוֹב לֹא יִהְיֶה לָרָשָׁע וְלֹא יַאֲרִיךְ יָמִים כַּצֵּל אֲשֶׁר אֵינֶנּוּ יָרֵא מִלִּפְנֵי אֱלֹהִים", עַד כָּאן לְשׁוֹן הַמִּדְרָשׁ. וְהִנֵּה הַמִּדְרָשׁ אַיְרֵי אֲפִלּוּ אִם אֵינוֹ מְהַדְּרוֹ כָּרָאוּי, וְכָל שֶׁכֵּן אִם הוּא מַמְשִׁיךְ עָלָיו מַחֲלֹקֶת מֵאַנְשֵׁי עִירוֹ בְּוַדַּאי יֵעָנֵשׁ בְּכִפְלַיִם. 

[[וּלְפֶלֶא]] גָּדוֹל עַל בַּעַל הַמַּחֲלֹקֶת, הֲלֹא אִם אַחֵר יִפְגַע מְעַט בִּבְנוֹ אֲפִלּוּ שֶׁלֹּא בְּמִתְכַּוֵּן, מִפִּיו לַפִּידִים יַהֲלֹכוּ עָלָיו, וְכָל שֶׁכֵּן אִם יַזִּיק לוֹ בְּכַוָּנָה וְנָפַל עַל יְדֵי זֶה לְמִשְׁכָּב, אַף שֶׁנִּתְרַפֵּא, יְפַרְסְמוֹ לְאִישׁ אַכְזָרִי בְּעֵינֵי הַכֹּל עֲבוּר זֶה, וְלֹא יִשְׁקֹט וְלֹא יָנוּחַ עַד שֶׁיִּגְמֹל לוֹ כְּמַעֲשֵׂהוּ וּבְלִבּוֹ יִנְקֹט עָלָיו עֲבוּר זֶה שִׂנְאָה נֶצַח. וּכְשֶׁהוּא בְּעַצְמוֹ מֵבִיא כָּל הַצָּרוֹת עַל בָּנָיו עֲבוּר זֶה, וְאֶפְשָׁר שֶׁיָּמוּתוּ גַּם כֵּן, חַס וְשָׁלוֹם, וּכְמוֹ שֶׁכָּתַבְנוּ לְמַעְלָה בְּפֶרֶק ט''ו בְּשֵׁם הַמִּדְרָשׁ, שֶׁאֲפִלּוּ יוֹנְקֵּי שָׁדַיִם נֶעֱנָשִׁין עֲבוּר זֶה הַחֵטְא (וכהאי גונא איתא בתנא דבי אליהו פרק כ''א), לֹא יָחוּס עֲלֵיהֶם כְּלָל, וְאַדְּרַבָּה דֶּרֶךְ מִדָּתוֹ, שֶׁרוֹמֵז לְאַנְשֵׁי בֵּיתוֹ שֶׁיַּחֲזִיקוּ עִמּוֹ בְּמַחְלֻקְתּוֹ, כְּעֵין שֶׁמָּצִינוּ בְּדָתָן וַאֲבִירָם, שֶׁיָּצְאוּ נִצָּבִים פֶּתַח אָהֳלֵיהֶם הֵם וּנְשֵׁיהֶם וּבְנֵיהֶם וְטַפָּם. וַהֲרֵי זֶה כְּמוֹ שֶׁאוֹמֵר הַכָּתוּב {ירמיה ז' י''ח}: ''הַבָּנִים מְלַקְּטִים עֵצִים וְהָאָבוֹת מְבַעֲרִים אֶת הָאֵשׁ'', אֵין זֶה כִּי אִם שֶׁהַיֵּצֶר הָרָע מְסַמֵּא אֶת עֵינָיו וְשָׂם לְפָנָיו כָּל הַבּוֹרוֹת וְהַפְּחָתִים לְעֵמֶק שָׁוֶה. 

[[עוֹד]] בֹּא אָחִי וְאַרְאֶךָ גֹּדֶל כֹּחַ הַיֵּצֶר שֶׁיֵּשׁ בְּמִדַּת הַנִּצָּחוֹן, שֶׁכְּשֶׁנִּכְנָס בְּעֹמֶק הַמַּחֲלֹקֶת, אָז אַף אִם יִרְאֶה בְּעֵינָיו שֶׁהוֹלֵךְ בְּדֶרֶךְ חֹשֶךְ וַאֲפֵלָה וְיֵרֵד לַגֵּיהִנֹּם עַל יְדֵי זֶה, אַף עַל פִּי כֵן הוּא מִתְרַצֶּה יוֹתֵר לֵילֵךְ בְּעֹמֶק שְׁאוֹל לֹא יַחְשׂךְ מִן הַמַּחֲלֹקֶת. וִירֻשָּׁה הִיא לָהֶם מִין יֵצֶר הָרָע הַזֶּה מֵאֲבִיהֶן דָּתָן וַאֲבִירָם, הֵם הֵם אֲבִיהֶן שֶׁל כָּל בַּעֲלֵי הַמַּחֲלֹקֶת, וְהֵם אָמְרוּ כֵּן בְּפֵרוּשׁ כִּדְאִיתָא בְּמִדְרָשׁ רַבָּה פָּרָשַׁת קֹרַח, שֶׁאָמְרוּ: הֲרֵי אָנוּ מַעֲמִידִין דְּבָרֵינוּ, וְאֵין אָנוּ עוֹלִין מִדִּינָהּ שֶׁל גֵּיהִנֹּם [פֵּרוּשׁ: אַף שֶׁאֵין אָנוּ עוֹלִין אַף עַל פִּי כֵן אָנוּ מַעֲמִידִין דְּבָרֵינוּ]. עַל כֵּן חוּס, אָחִי, וַחֲמֹל עַל נַפְשְׁךָ וְנֶפֶשׁ בָּנֶיךָ וּבְנוֹתֶיךָ וּמְנַע עַצְמְךָ מֵהַמַּחֲלֹקֶת. 

[[וַאֲפִלּוּ]] אִם כְּבָר נִכְנַס בְּעִנְיַן הַמַּחֲלֹקֶת וְקָשֶׁה לוֹ לְהִפָּרֵד מִשְׁאָר חֲבֵרָיו בָּזֶה, אַף עַל פִּי כֵן יִרְאֶה בְּכָל כֹּחוֹתָיו לְסַלֵּקּ עַצְמוֹ מֵהֶם, וּכְמוֹ שֶׁעָשָׂה אוֹן בֶּן פֶּלֶת, שֶׁהָיָה מִתְּחִלָּה בְּעֵצָה אַחַת עִם הַבַּעֲלֵי מַחֲלֹקֶת, כְּמוֹ שֶׁכָּתוּב בַּתּוֹרָה, וּלְבַסּוֹף נִשְׁתַּמֵּט מֵהֶם כְּמוֹ שֶׁאָמְרוּ בְּפֶרֶק חֵלֶק, וּלְכָךְ לֹא נֶעֱנַשׁ בְּבֹא עֵת פְּקֻדָּתָם. וְלֹא יִשְׁמַע לְדִבְרֵי הַיֵּצֶר הָרָע וְטַעֲנוֹתָיו, שֶׁמְּסִיתוֹ כִּי לֹא לְכָבוֹד יִהְיֶה לוֹ אִם יַפְסִיקּ בָּאֶמְצַע וְלֹא יִגְמֹר הַנִּצּוּחַ, כִּי מוּטָב לָאָדָם שֶׁיִּכָּסֵף בְּעָלְמָא הָדֵין לִפְנֵי אֵיזֶה אֲנָשִׁים יְחִידִים, וְלֹא יִכָּסֵךְ בְּעָלְמָא דְּאָתֵי לִפְנֵי כָּל הַפָּמַלְיָא שֶׁל מַעְלָה. וְאָמְרוּ חֲזַ''ל {עדיות פרק ה'} מוּטָב לָאָדָם שֶׁיִּקָּרֵא שׁוֹטֶה כָּל יָמָיו, וְאַל יִהְיֶה רָשָׁע שָׁעָה אַחַת לִפְנֵי הַמָּקוֹם. 

~ פרק י''ז - התרחקות מהמחלוקת ומאמץ להטיל שלום 

<b>בּוֹ יְבֹאַר גֹּדֶל הַרְחָקַת הָאָדָם מִלִּהְיוֹת מֵעוֹזְרֵי הַמַּחֲלֹקֶת, אֲפִלּוּ אִם בָּזֶה מְסַיֵּעַ לְאָבִיו וְאִמּוֹ. וְשֶׁיִּרְאֶה בְּכָל כֹּחוֹ לְהַטִּיל שָׁלוֹם.</b> 

[[גַּם]] יֵשׁ לוֹ לָאָדָם לְהִזָּהֵר מִלִּהְיוֹת מֵעוֹזְרֵי הַמַּחֲלֹקָת כְּדֵי שֶׁלֹּא יֵעָנֵשׁ גַּם הוּא בְּבֹא עֵת פְּקֻדָּתָם, כִּדְאָמְרִינַן {מכות דף ה':} עָנַשׁ הַכָּתוּב הַנִּטְפָּל לְעוֹבְרֵי עֲבֵרָה כְּעוֹבְרֵי עֲבֵרָה. וְאִיתָא בַּמִּדְרָשׁ פָּרָשַׁת קֹרַח: בֹּא וּרְאֵה כַּמָּה קָשָׁה הַמַּחֲלֹקֶת, שֶׁכָּל הָעוֹזֵר בַּמַּחֲלֹקֶת הַקָדוֹשׁ בָּרוּךְ הוּא מְאַבֵּד זִכְרוֹ, שֶׁנֶּאֱמַר {במדבר ט''ז ל''ה}: ''וְאֵשׁ יָצְאָה מֵאֵת ה' וַתֹּאכַל אֶת'' וְכוּ'. וְאָמְרִינַן {בסנהדרין ק''י.}: אָמַר רַב כָּל הַמַּחֲזִיק בַּמַּחֲלֹקֶת עוֹבֵר בְּלָאו, שֶׁנֶּאֱמַר {בַּמִּדְבָּר י''ז ה'}: ''וְלֹא יִהְיֶה כְּקֹרַח וְכַעֲדָתוֹ''. רַב אַסִּי אָמַר רָאוּי לְהִצְטָרֵעַ, כְּתִיב הָכָא וְכוּ'. וְעַיֵּן לְעֵיל בְּפֶרֶק ו', בְּמַה שֶּׁכָּתְבוּ בְּשֵׁם ''סֵפֶר הַקָּנֶה'', שֶׁלִּפְעָמִים מַחֲלִיף הַקָדוֹשׁ בָּרוּךְ הוּא אֶת עֹנֶשׁ הַצָּרַעַת בַּעֲנִיּוּת, וַהֲרֵי הוּא עָנִי הַנִּמְסָר בִּידֵי אָדָם. 

[[וְהָאִישׁ]] הַנִּלְבָּב יִתְבּוֹנֵן תָּמִיד בְּמַה שֶּׁאָמְרוּ חֲזַ''ל בְּמִדְרָשׁ רַבָּה פָּרָשַׁת אֱמֹר {ויקרא פרשה כ''ז} עַל הַפָּסוּק {קהֶלֶת ג' ט''ו}: ''וְהָאֱלֹהִים יְבַקֵּשׁ אֶת הַנִּרְדָּף''. רַב הוּנָא בְּשֵׁם רַב יוֹסֵף אָמַר: לְעוֹלָם ''וְהָאֱלֹהִים יְבַקֵּשׁ אֶת הַנִּרְדָּף'', אַתָּה מוֹצֵא צַדִּיק רוֹדֵף צַדִּיק ''וְהָאֱלֹהִים יְבַקִּשׁ אֶת הַנִּרְדָּף'', צַדִּיק רוֹדֵף רָשָׁע ''וְהָאֱלֹהִים יְבַקִּשׁ אֶת הַנִּרְדָּף''. ר' יְהוּדָה אָמַר בְּשֵׁם ר' יוֹסֵי בֶּן נְהוֹרַאי: לְעוֹלָם הַקָּדוֹשׁ בָּרוּךְ הוּא תּוֹבֵעַ דָּמָן שֶׁל נִרְדָּפִין מִן הָרוֹדְפִין, תֵּדַע לְךָ שֶׁכֵּן הוּא וְכוּ'. ר' אֶלְעָזָר בְּשֵׁם ר' יוֹסֵי בֶּן זִמְרָא אָמַר: אַף בַּקָּרְבָּנוֹת כֵּן, אָמַר הַקָדוֹשׁ בָּרוּךְ הוּא: שׁוֹר נִרְדָּף מִפְּנֵי אֲרִי, עֵז נִרְדָּף מִפְּנֵי נָמֵר, כֶּבֶשׂ מִפְּנֵי זְאֵב, לֹא תַקְרִיבוּ לְפָנַי מִן הָרוֹדְפִין אֶלָּא מִן הַנִּרְדָּפִין וְכוּ'. וְאִם כֵּן יֵשׁ לְהִתְבּוֹנֵן מִזֶּה כַּמָּה יֵשׁ לָאָדָם לְהַרְחִיק אֶת עַצְמוֹ מִלִּהְיוֹת מֵעוֹזְרֵי הַמַּחֲלֹקֶת לִרְדֹּף צַד אֶחָד מֵהַצְּדָדִים, אַחֲרֵי שֶׁלְּבַסוֹף יִתְבַּע הַקָּדוֹשׁ בָּרוּךְ הוּא אֶת דָּמָן מִיָּדוֹ. וְתַחַת שֶׁהוּא מְקַוֶּה לִהְיוֹת מִן הַמְגַצְּחִין וְלִנְחֹל כָּבוֹד עַל יְדֵי זֶה, יִרְאֶה לְבַסּוֹף בְּבִזְיוֹנוֹ שֶׁיֵּעָנֵשׁ בְּצָרַעַת אוֹ בַּעֲנִיּוּת וְכַנַּ''ל. אֲבָל הַשּׁוֹמֵר עַצְמוֹ מִן הַמַּחֲלֹקֶת הֲרֵי זֶה מְכֻבָּד בִּפְנֵי הַבְּרִיּוֹת, כְּעִנְיָן שֶׁנֶּאֱמַר {משלי כ' ג'}: ''כָּבוֹד לָאִישׁ שֶׁבֶת מֵרִיב'' וְגוֹ'. וְאָמְרוּ חֲזַ''ל: וּמָה אִם מְרִיבָה שֶׁהִיא שֶׁל אָדָם עַצְמוֹ, כָּבוֹד לוֹ אִם כָּבַשׁ, קַל וָחֹמֶר מְרִיבָה שֶׁאֵינוֹ שֶׁלּוֹ וְהוּא מַכְנִיס עַצְמוֹ לְתוֹכָהּ, וְכֵן הוּא אוֹמֵר {משלי כ''ו י''ז}: ''מַחֲזִיק בְּאָזְנֵי כָלֶב, עֹבֵר מִתְעַבֵּר עַל רִיב לֹא לוֹ''. 

[[וַאֲפִלּוּ]] אִם בַּעַל הַמַּחֲלֹקֶת הוּא קְרוֹבוֹ, וַאֲפִלּוּ הוּא אָבִיו, אַף עַל פִּי כֵן יֵשׁ לוֹ לְהִזָּהֵר עַד מְאֹד שֶׁלֹּא לַחֲלֹק לוֹ כָּבוֹד לְהִמָּשֵׁךְ אַחֲרָיו, וַאֲפִלּוּ אִם אָבִיו מְצַוֵּהוּ בְּעִנְיָן זֶה, וּכְמוֹ שֶׁנִּפְסַק בְּיוֹרֶה דֵּעָה בְּסִימָן ר''מ סָעִיף ט''ו, דְּאִם אָמַר לוֹ אָבִיו לַעֲבֹר אֲפִלּוּ עַל מִצְוָה שֶׁל דִּבְרֵיהֶם שֶׁלֹּא יִשְׁמַע לוֹ, דְּגַם הַבֵּן וְגַם הָאָב כֻּלָּן חַיָּבִין בִּכְבוֹד הַמָּקּוֹם, וְכָל שֶׁכֵּן בְּעָוֹן חָמוּר שֶׁל מַחֲלֹקֶת. 

[[וּכְמוֹ]] דְּמָצִינוּ בִּבְנֵי קֹרַח, שֶׁלֹּא נִמְשְׁכוּ אַחַר אֲבִיהֶן, אַף עַל פִּי שֶׁזֶּה הָיָה בִּזָּיוֹן לַאֲבִיהֶן, עַל כֵּן נִמְלְטוּ מֵהָעֹנֶשׁ שֶׁבָּא עַל אֲבִיהֶן, וּכְמוֹ דְּאִיתָא בַּיַּלְקוּט פָּרָשַׁת קֹרַח וְזֶה לְשׁוֹנוֹ: זֶהוּ שֶׁאָמַר הַכָּתוּב {תהילים א' א'}: ''אַשְׁרֵי הָאִישׁ'', אֵלּוּ בָּנָיו שֶׁל קֹּרַח, ''אֲשֶׁר לֹא הָלַךְ בַּעֲצַת רְשָׁעִים'', שֶׁלֹּא הָלְכוּ בַּעֲצַת אֲבִיהֶן שֶׁנֶּאֱמַר {במדבר ט''ז כ''ו}: ''סוּרוּ נָא מֵעַל אָהֳלֵי הָאֲנָשִׁים הָרְשָׁעִים הָאֵלֶּה'', ''וּבְדֶרֶךְ חַטָּאִים לֹא עָמַד'', שֶׁנֶּאֱמַר {במדבר י''ז ג'}: ''אֶת מַחְתּוֹת הַחַטָּאִים הָאֵלֶּה'' וְכוּ' עַיֵּן שָׁם. וְאִיתָא בַּיַּלְקוּט, וּמַה זְּכוּת הָיָה בְּיָדָן שֶׁל בְּנֵי קֹרַח שֶׁיִּנָּצְלוּ? (פֵּרוּשׁ: מֵהָעֹנֶשׁ שֶׁבָּא עַל אֲבִיהֶן), שֶׁבְּשָׁעָה שֶׁהָיוּ יוֹשְׁבִין אֵצֶל קֹרַח אֲבִיהֶן רוֹאִין אֶת מֹשֶה וְכוֹבְשִׁין אֶת פְּנֵיהֶם בַּקַּרְקַע. אָמְרוּ: אִם נַעֲמֹד מִפְּנֵי מֹשֶה רַבֵּנוּ, אָנוּ נוֹהֲגִין בִּזָּיוֹן בְּאָבִינוּ, וּכְבָר נִצְטַוֵּינוּ עַל כִּבּוּד אָב וָאֵם. לֹא נַעֲמֹד, כְּבָר כְּתִיב {ויקרא י''ט ל''ב}: ''מִפְּנֵי שֵׂיבָה תָקוּם'', מוּטָב שֶׁנַּעֲמֹד מִפְּנֵי מֹשֶה רַבֵּנוּ, אַף עַל פִּי שֶׁאָנוּ נוֹהֲגִין בִּזָּיוֹן בְּאָבִינוּ, בְּאוֹתָהּ שָׁעָה הִרְחִישׁוּ אֶת לִבָּם בִּתְשׁוּבָה, עֲלֵיהֶם אָמַר דָּוִד {תהילים מ''ה ב'}: ''רָחַשׁ לִבִּי דָּבָר טּוֹב''. מִזֶּה יֵשׁ לֵידַע, דְּאִם לֹא יִמָּשֵׁךְ אַחַר עֲצַת אָבִיו בְּמַחְלֻקְתּוֹ, לֹא יִתָּפֵשׂ בְּרִשְׁתּוֹ. 

[[הג''ה.]] [וַאֲפִלּוּ אִם הוּא רוֹאֶה שֶׁהַדִּין עִם אָבִיו, אַף עַל פִּי כֵן יִרְאֶה לְהַשְׁקִיט וְלֹא לְהַחֲזִיק הַמְּרִיבָה עִם הַצַּד שֶׁכְּנֶגְדּוֹ. דְּמִלְּבַד מִצְוַת הֲבָאַת שָׁלוֹם, יֵשׁ לוֹ לַחֲשֹׁב אוּלַי טוֹעֶה בְּדִמְיוֹנוֹ מִצַּד הָאַהֲבָה הַתְּקוּעָה בְּלֵב הָאָדָם שֶׁהוּא אוֹהֵב לְאָבִיו כְּנַפְשׁוֹ, כִּדְאִיתָא בְּסִפְרִי: רֵעֲךָ אֲשֶׁר כְּנַפְשֶׁךָ זֶה אָבִיךָ, וְאֵין אָדָם רוֹאֶה חוֹב לְעַצְמוֹ]. 

[[וְכָל]] זֶה כְּשֶׁאֵין יְכֹלֶת בְּיָדוֹ לִמְחוֹת וּלְהַשְׁקיט הַמְּרִיבָה, אֲבָל אִם הַבֵּן נְשׂוּא פָּנִים לְאָבִיו וִיכֹלֶת בְּיָדוֹ לְהַשְׁקִיט הַמְּרִיבָה וְהוּא מַחֲרִישׁ, נֶעֱנָשׁ עֲבוּר זֶה. וְכִדְאִיתָא בְּתָנָא דְּבֵי אֵלִיָּהוּ פֶּרֶק כ''א וְזֶה לְשׁוֹנוֹ: וְלֹא יִרְאֶה אָדָם אֶת אָבִיו וְאִמּוֹ כְּשֶׁהֵם מְדַבְּרִים דְּבָרִים יְתֵרִים (פֵּרוּשׁ: לָשׁוֹן הָרָע וְכַדּוֹמֶה וְכָל שֶׁכֵּן עֲוֹן מַחֲלֹקֶת, שֶׁכָּלוּל בּוֹ הַכֹּל) וְיַחֲרִישׁ לָהֶם, וְאִם עָשָׂה כֵּן, הוּא וְהֵם אֵינָם מְמַלְּאִים יְמֵיהֶם וּשְׁנוֹתֵיהֶם. וְכֵן לְכָל אָדָם מִצְוָה לְהַטִּיל שָׁלוֹם בֵּין הַצְּדָדִים, וְהוּא מִכְּלַל הַדְּבָרִים, שֶׁאָדָם אוֹכֵל פֵּרוֹתֵיהֶן בָּעוֹלָם הַזֶּה וְהַקְּרֶן קַיֶּמֶת לוֹ לָעוֹלָם הַבָּא, כִּדְאִיתָא בְּפֵאָה פֶּרֶק א'. וַאֲפִלּוּ אִם הוּא רוֹאֶה בְּצַד אֶחָד, שֶׁאֵין הַדִּין עִמָּם, וּרְאוּיִים לְעֹנֶשׁ עֲבוּר מַחֲלֹקֶת וְהַיְכֹלֶת בְּיָדוֹ, אֲפִלּוּ הָכֵי יֵשׁ לוֹ לָאָדָם לְהִתְאַזֵּר בְּכָל כֹּחוֹ לַעֲשׂוֹת שָׁלוֹם בֵּין הַצְּדָדִים, וְלֹא יִתְעַצֵּלִ בָּזֶה, אֲפִלּוּ הוּא הֶחָשׁוּב שֶׁבְּיִשְׂרָאֵל, כְּמוֹ שֶׁמָּצִינוּ {במדבר ט''ז כ''ה}: ''וַיָּקָּם מֹשֶה וַיֵּלֶךְ אֶל דָּתָן וַאֲבִירָם'' (פֵּרוּשׁ: לְהַשְׁלִים בְּדִבְרֵי שָׁלוֹם), וְאָמְרוּ רַזַ''ל {סנהדרין ק''י.} מִכָּאן שֶׁאֵין מַחֲזִיקַין בְּמַחֲלֹקֶת. וְאִיתָא בַּמִּדְרָשׁ: לְפִי שֶׁהָלַךְ מֹשֶה לְפִתְחוֹ שֶׁל דָּתָן וַאֲבִירָם, זָכָה לְהַצִּיל אַרְבָּעָה צַדִּיקְים מִפִּתְחוֹ שֶׁל גֵּיהִנֹּם, וְאֵלוּ הֵן ג' בְּנֵי קֹרַח וְאוֹן בֶּן פֶּלֶת. וּכְתִיב {תהילים ל''ד ט''ו}: ''בַּקִּשׁ שָׁלוֹם וְרָדְפֵהוּ'', וְאָמְרוּ חֲזַ''ל: בַּקְּשֵׁהוּ לְאוֹהַבְךָ ''וְרָדְפֵהוּ'' עִם שׂוֹנַאֲךָ, בַּקְּשֵׁהוּ בִּמְקוֹמְךָ ''וְרָדְפֵהוּ'' בִּמְקוֹמוֹת אֲחֵרִים, בַּקִּשֵׁהוּ בְּגוּפְךָ ''וְרָדְפֵהוּ'' בְּמָמוֹנְךָ, בַּקְּשֵׁהוּ לְעַצְמְךָ ''וְרָדְפֵהוּ לַאֲחֵרִים'', בַּקְּשֵׁהוּ הַיּוֹם ''וְרָדְפֵהוּ'' לְמָחָר, וְכַוָּנַת הַמִּדְרָשׁ בַּמֶּה שֶּׁמְּפָרֵשׁ ''וְרָדְפֵהוּ'' לְמָחָר, לוֹמַר, שֶׁאַל יִתְיָאֵשׁ הָאָדָם בְּדַעְתּוֹ לַחֲשֹׁב שֶׁלֹּא יוּכַל לְהַשְׁלִים, אֶלָּא יִרְדֹּף אַחַר הַשָּׁלוֹם הַיּוֹם וְגַם לְמָחָר וּלְיוֹמָא אוֹחֲרָן עַד שֶׁיַּגִּיעֵהוּ, כִּי אֲפִלּוּ עֲבוֹת הָעֲגָלָה אִם תִּמְעַךְ בּוֹ תָּמִיד, יִקָלֵשׁ וְיִנָּתֵק לְבַסּוֹף, כֵּן בָּזֶה, אֲפִלּוּ אִם בְּפַעַם אַחַת וּשְׁתַּיִם לֹא עָלְתָה לוֹ, אַף עַל פִּי כֵן לֹא יַחְדֹּל מִמִּדָּה קְדוֹשָׁה הַזּוֹ. וַאֲפִלּוּ אִם דְּבָרָיו לֹא יוֹעִילוּ כְּלָל אֵצֶל בַּעֲלֵי הַמַּחֲלֹקֶת בְּעַצְמָם, מִפְּנֵי שֶׁנִּתְגַּבְּרָה בָּהֶם מִדַּת הַנִּצָּחוֹן וְנִתְעַוְּרוּ עֵינֵיהֶם מֵרְאוֹת הָאֱמֶת, עַל כָּל פָּנִים יְעַכֵּב בָּזֶה אֶת הָאֲנָשִׁים הַחִצּוֹנִים, אֲשֶׁר אֵין נוֹגֵעַ לָהֶם הָרִיב, וְרַק נִמְשְׁכוּ לְפִי תֻּמָּן אַחֲרֵי עֲצָתָן הָרָעָה שֶׁל בַּעֲלֵי הַמַּחֲלֹקֶתִ, וְיַצִּילָן בָּזֶה מֵעֹנֶשׁ הַמַּר, וּכְמוֹ שֶׁעָשָׂה מֹשֶה רַבֵּנוּ עָלָיו הַשָׁלוֹם וְכַנַּ''ל. 

@ שַׁעַר הַתִּבוּנָה

~ פֶּרֶק א' - מאמר הגמרא - מה אומנותו של אדם בעולם הזה

<b> יְבֹאַר בּוֹ מַאֲמַר הַגְּמָרָא מָה אֻמָּנוּתוֹ שֶׁל אָדָם בָּעוֹלָם הַזֶּה וְכוּ'. </b> 

[[גָרְסִינַן]] בְּחֻלִּין {דף פ''ט.} אָמַר ר' יִצְחָק: מַאי דִּכְתִיב {תְּהִלִּים נ''ח ב'}: ''הַאֻמְנָם אֵלֶם צֶדֶק תְּדַבֵּרוּן מֵישָׁרִים תִּשְׁפְּטוּ בְּנֵי אָדָם''. מַאי אֻמָּנוּתוֹ שֶׁל אָדָם בָּעוֹלָם הַזֶּה? יָשִׂים עַצְמוֹ כְּאִלֵּם. מַה שֶּׁכִּנָּה הַכָּתוּב לָזֶה בְּשֵׁם אֻמָּנוּת לְהוֹרוֹת לָנוּ כַּמָּה עִנְיָנִים שׁוֹנִים. א) כִּי יָדוּעַ הוּא שֶׁאִם יִרְצֶה אָדָם שֶׁאֵינֶנּוּ אֻמָּן לַעֲשׂוֹת אֵיזֶה כְּלִי, אַף שֶׁבְּשִׂכְלוֹ מְצַיֵּר בְּנָקֵל אֹפֶן עֲשִׂיָּתוֹ בְּכָל עִנְיָנָיו, אַף עַל פִּי כֵן יִקְשֶׁה עָלָיו עֲשִׂיָּתוֹ בְּפֹעַל, מִפְּנֵי שֶׁיָּדָיו עֲדַיִן לֹא הֻרְגְּלוּ לָזֶה, מַה שֶּׁאֵין כֵּן מִי שֶׁהוּא אֻמָּן, שֶׁכְּבָר הֻרְגַּל בָּזֶה מִנַּעֲרוּתוֹ. כֵּן הוּא בְּמִדַּת הַשְּׁתִיקָה, אַף שֶׁכָּל מִי שֶׁיֵּשׁ לוֹ דַּעַת הוּא מְצַיֵּר בְּדַעְתּוֹ, שֶׁמִּדָּה זוֹ טוֹבָה עַד מְאֹד, שֶׁהוּא מְשֻׁמָּר עַל יָדָהּ מִכָּל הָאִסּוּרִים שֶׁבָּאִים עַל יְדֵי הַדִּבּוּר, וּבִלְתָּהּ עָלוּל לְכַמָּה מְאֹרָעוֹת כְּמוֹ שֶׁנְּבָאֵר לְקַמָּן, מִכָּל מָקוֹם אִם יַסְכִּים הָאָדָם בְּדַעְתּוֹ לֶאֱחֹז בְּמִדָּה זוֹ רַק בְּעֵת אֲשֶׁר יִהְיֶה מֻכְרָח לָזֶה מֵחֲמַת מִצְוֹת הַתּוֹרָה, כְּגוֹן: מִלְּדַבֵּר לָשׁוֹן הָרָע וּרְכִילוּת וְלֵיצָנוּת וּשְׁאָרֵי דִּבּוּרִים אֲסוּרִים, וּבִלְתָּם יְדַבֵּר כָּל מַה שֶּׁיִּרְצֶה אַף דִּבּוּר שֶׁאֵינֶנּוּ הֶכְרֵחִי, בְּוַדַּאי גַּם מִזֶּה אַל יַנַּח יָדוֹ, אַחֲרֵי שֶׁלֹּא הִרְגִּיל פִּיו וּלְשׁוֹנוֹ בְּעִנְיַן מְנִיעַת הַדִּבּוּר, וְאַדְּרַבָּה הִרְגִּילָם מִנַּעֲרוּתָם לְדַבֵּר כָּל מַה שֶּׁיַּעֲלֶה עַל לִבּוֹ. מַה שֶּׁאֵין כֵּן אִם יַרְגִּיל פִּיו כָּל כָּךְ בְּמִדַת הַשְּׁתִיקָה כְּמוֹ הָאֻמָּן לְאֻמָּנוּתוֹ, עַד שֶׁתִּהְיֶה לוֹ הַשְּׁתִיקָה עִנְיָן טִבְעִי בְּנַפְשׁוֹ וְהַדִּבּוּר חוּץ לְטִבְעוֹ, כְּמוֹ בְּאִישׁ אִלֵּם, אָז בְּוַדַּאי יִהְיֶה נָכוֹן לִבּוֹ בָּטוּחַ בַּה' שֶׁיִּנְצֹר לְשׁוֹנוֹ מֵרַע וְלֹא יָבוֹא לְכִסְלָה עוֹד. 

[[עוֹד]] נוּכַל לוֹמַר שֶׁכִּוֵּן הַכָּתוּב בָּזֶה הִתְעוֹרְרוּת גְּדוֹלָה מִדַּרְכֵי הַיִּרְאָה וְהוּא שֶׁיְּצַיֵּר בְּנַפְשׁוֹ אִלּוּ, חַס וְשָׁלוֹם, נִשְׁתַּתֵּק בְּדִבּוּרוֹ, וְנִלְאוּ כָּל רוֹפְאֵי עִירוֹ לְרַפְּאוֹת אוֹתוֹ מֵחָלְיוֹ. וּבָא רוֹפֵא אֶחָד גָּדוֹל וְרִפֵּא אוֹתוֹ מִמַּחֲלָתוֹ הַנּוֹרָאָה הַזּוֹ, וְגַם בְּחִנָּם, הַאֵין מִן הַדִּין שֶׁיִּהְיֶה עֲבוּר זֶה אוֹהֲבוֹ בֶּאֱמֶת, וְיֵרָאוּ אוֹתוֹת אַהֲבָתוֹ עַל כָּל אֵיבָרָיו, דְּהַיְנוּ שֶׁיָּרוּץ לְכָל אֲשֶׁר יְצַוֵּהוּ, וְעַל כָּל פָּנִים בְּוַדַּאי לֹא יָעִיז בְּשׁוּם פַּעַם לְהַתְרִיז בְּדִבּוּרוֹ נֶגֶד רוֹפֵא נֶאֱמָן זֶה, אַחֲרֵי שֶׁבָּזֶה רִפֵּא אוֹתוֹ. כֵּן הוּא בְּעִנְיָנֵנוּ מַמָּשׁ, הַבּוֹרֵא יִתְבָּרַךְ זִכָּהוּ לָאָדָם וְהוֹסִיף לוֹ נֶפֶשׁ הַמְדַבֶּרֶת יָתֵר עַל כָּל בַּעֲלֵי חַיִּים, כְּדֵי שֶׁיּוּכַל לִזְכּוֹת בָּזֶה לָעוֹלָם הַנִּצְחִי בַּתּוֹרָה וּבַמִּצְוֹת, וּכְשֶׁאָדָם עוֹבֵר בִּלְשׁוֹנוֹ כַּמָּה מֵאוֹת פְּעָמִים עַל דִּבּוּרִיִם אֲסוּרִים, מִן הַדִּין הוּא שֶׁיִּשְׁתַּקַּל מִלּוּלֵהּ עֲבוּר זֶה, וְלֹא לְהַחֲזִיר לוֹ בַּבֹּקֶר אֶת הַנֶּפֶשׁ הַמְדַבֶּרֶת, אַךְ הַקָּדוֹשׁ בָּרוּךְ הוּא בְּרֹב רַחֲמָיו הוּא מַאֲרִיךְ אַפּוֹ עָלָיו, אוּלַי יָשׁוּב מֵעֲוֹנוֹ. הֲכָזֶה גְּמוּלוֹ, אֲשֶׁר יָשִׁיב לַה', שֶׁיְּדַבֵּר עוֹד נֶגֶד רְצוֹנוֹ בְּלָשׁוֹן הָרָע וְלֵיצָנוּת וּשְׁאָר דִּבּוּרִים אֲסוּרִים? וְזֶה מַה שֶּׁאָמְרוּ חֲזַ''ל: מָה אֻמָּנוּתוֹ שֶׁל אָדָם בָּעוֹלָם הַזֶּה? יָשִׂים עַצְמוֹ כְּאִלֵּם, הַיְנוּ שֶׁיָּשִׂים בְּזִכְרוֹנוֹ תָּמִיד כִּי לְפִי רֹב קִלְקוּלִי, שֶׁעָבַרְתִּי בִּלְשׁוֹנִי עַד עַתָּה, הָיָה מִן הַדִּין שֶׁאֶהְיֶה אִלֵּם, אַךְ חַסְדּוֹ גָּבַר עָלַי, אֵיךְ אָשׁוּב לַחֲטֹא בְּזֶה עוֹד? 

[[הג''ה.]] [וְאַגַּב נְבָאֵר אֶת סוֹף הַמַּאֲמָר הַנַּ''ל. שֶׁזֶּה לְשׁוֹן הַגְּמָרָא: יָכוֹל אַף לְדִבְרֵי תּוֹרָה? תַּלְמוּד לוֹמַר ''צֶדֶק תְּדַבֵּרוּן'', יָכוֹל יָגִיס דַּעְתּוֹ? תַּלְמוּד לוֹמַר ''מֵישָׁרִים תִּשְׁפְּטוּ בְּנֵי אָדָם'', וְלִכְאוֹרָה תָּמוּהַ, דְּמֵהֵיכֵי תֵּיתִי נֹאמַר, שֶׁיִּהְיֶה אִלֵּם לְדִבְרֵי תּוֹרָה, אִם כֵּן, לָמָּה נִבְרָא הַדִּבּוּר בָּאָדָם, אִם לֹא לְדַבֵּר בְּתוֹרַת ה' וּבְרוֹמְמוּתוֹ יִתְבָּרַךְ? וְגַם סוֹף הַמַּאֲמָר 'יָכוֹל יָגִיס דַּעְתּוֹ' הוּא תָּמוּהַ, דְּמָה עִנְיָן זֶה לְמִדַּת הָאִלְּמוּת דַּוְקָא? וְנִרְאֶה דְּהִנֵּה יָדוּעַ דְּלִמּוּד הַתּוֹרָה יֵשׁ בִּשְׁנֵי גַּוְנֵי: <b>א.</b> לִלְמֹד בְּעַצְמוֹ. <b>ב.</b> לִלְמֹד בַּחֲבוּרָה עִם אֲחֵרִים. וּבְכָל אֶחָד יֵשׁ מַעֲלָה וְחִסָּרוֹן. אִם לוֹמֵד בְּעַצְמוֹ, יֵשׁ מַעֲלָה, שֶׁלֹּא יוּכַל לָבוֹא לְשׁוּם דִבּוּר אָסוּר, כִּי אֵין אִישׁ אִתּוֹ שֶׁיְּדַבֵּר עִמּוֹ, אֲבָל יֵשׁ חִסָּרוֹן, שֶׁהַלִּמּוּד לֹא נִתְבָּרֵר יָפֶה עַל יְדֵי זֶה. וְאִם לוֹמֵד עִם אֲחֵרִים יֵשׁ חִסָּרוֹן, שֶׁעַל יְדֵי הִתְחַבְּרוּת בָּא לִפְעָמִים לִדְבָרִים בְּטֵלִים וְלָשׁוֹן הָרָע וְלֵיצָנוּת, אֲבָל כְּנֶגְדּוֹ יֵשׁ מַעֲלָה גְּדוֹלָה, שֶׁעַל יְדֵי זֶה נִתְבָּרֵר הַלִּמּוּד יָפֶה. וְזוֹ כַּוָּנַת הַגְּמָרָא: יָכוֹל אַף לְדִבְרֵי תּוֹרָה? פֵּרוּשׁ: לֹא שֶׁלֹּא יְדַבֵּר כְּלָל בַּתּוֹרָה, רַקּ יִשְׁתַּמֵּשׁ בְּמִדַּת הָאִלְּמוּת, שֶׁהִיא הַשְּׁמִירָה הַיְתֵרָה אַף לְדִבְרֵי תּוֹרָה, כְּגוֹן, שֶׁלֹּא יְדַבֵּר עִם אֲנָשִׁים כְּלָל אַף בְּדִבְרֵי תּוֹרָה, מִיִּרְאָה פֶּן יִמָּשֵׁךְ עַל יְדֵי זֶה לְבַסּוֹף לְדִבּוּרִים אֲסוּרִים, וְרַק יִלְמַד לְעַצְמוֹ, וּכְהַאי גַּוְנָא בִּשְׁאָר עִנְיְנֵי מִצְוֹת הַבָּאוֹת עַל יְדֵי דִּבּוּר, כְּגוֹן תְּפִלָּה וְכַדּוֹמֶה, לֹא יִצְטָרֵף לְעוֹלָם עִם שׁוּם אָדָם, כְּדֵי שֶׁלֹּא יָבוֹא לְדִבּוּרִים אֲסוּרִים, עַל זֶה הֵשִׁיבוּ, תַּלְמוּד לוֹמַר: ''צֶדֶק תְּדַבֵּרוּן'', וְלֹא כְּתִיב ''צֶדֶק יְדַבֵּר'' בִּלְשׁוֹן יָחִיד, כְּמוֹ שֶׁפָּתַח תְּחִלָּה בִּלְשׁוֹן אִלֵּם לְהוֹרוֹת לָנוּ שֶׁיְּדַבֵּר צֶדֶק בַּחֲבוּרָה, כְּמוֹ שֶׁאָמְרוּ חֲזַ''ל {ברכות ס''ג:}: ''חֶרֶב אֶל הַבַּדִּים'' {ירמיה נ' ל''ו}, חֶרֶב עַל שׂוֹנְאֵיהֶם שֶׁל תַּלְמִידֵי חֲכָמִים שֶׁעוֹסְקִים בַּתּוֹרָה בַּד בְּבַד, וְלֹא עוֹד אֶלָּא שֶׁמִּטַּפְּשִׁין וְכוּ'. וְכֵן כְּהַאי גַּוְנָא בִּתְפִלָּה, מִצְוָה בְּצִבּוּר {משלי י''ד כ''ח} וּ''בְרָב עַם הַדְרַת מֶלֶךְ''. וְאִם כֵּן לְפִי זֶה הָאָדָם הַשָּׁלֵם הוּא בַּמַּעֲלָה הַגְּדוֹלָה, שֶׁצָּרִיךְ לְהִתְנַהֵג בִּשְׁנֵי הֲפָכִים, דְּהַיְנוּ בְּעִנְיְנֵי הָעוֹלָם יִהְיֶה כְּאִלֵּם וְלֹא יְדַבֵּר אֲפִלּוּ בַּמֻּתָּר, כִּי אִם בְּמַה שֶּׁהוּא הֶכְרֵחַ, וּבְעִנְיְנֵי הַתּוֹרָה וְהַמִּצְוֹת יַרְחִיב הַדִּבּוּר בְּכָל הַיְכֹלֶת לִלְמֹד עִם רַבִּים וּלְדַבֵּר עִמָּם בְּדָבָר שֶׁבִּקְדֻשָּׁה, וּמִכָּל מָקּוֹם יַעֲמֹד עַל הַמִּשְׁמָר לִבְלִי לְדַבֵּר עִמָּם בְּשׁוּם דִּבּוּר הָאָסוּר. וְלָזֶה סִיְּמָה הַגְּמָרָא יָכוֹל יָגִיס דַּעְתּוֹ? כְּשֶׁהוּא רוֹאֶה שְׁאָרֵי אֲנָשִׁים שֶׁמַּפְקִירִים לְגַמְרֵי אֶת דִּבּוּרָם וּמְטַנְּפִים אֶת פִּיהֶם בְּלָשׁוֹן הָרָע וְלֵיצָנוּת וּשְׁאָרֵי דִּבּוּרִים אֲסוּרִים יַחֲזִיק אוֹתָם לִרְשָׁעִים גְּמוּרִים וְאֶת עַצְמוֹ יַחֲזִיק לְצַדִּיק גָּמוּר, תַּלְמוּד לוֹמַר ''מֵישָׁרִים תִּשְׁפְּטוּ בְּנֵי אָדָם'', שֶׁצָּרִיךְ לִשְׁפֹּט אוֹתָם לְמִישׁוֹר וְלִזְכוּת, שֶׁאֵינָם יוֹדְעִים מַה הוּא לָשׁוֹן הָרָע, וְכַיּוֹצֵא בָּזֶה בִּשְׁאָרֵי דִּבּוּרִים אֲסוּרִים, וְגַם אֵינָם יוֹדְעִים אֶת חֹמֶר הֶעָוֹן שֶׁיֵּשׁ בְּדִבּוּרִים אֲסוּרִים]. 

~ פֶּרֶק ב' - עוד בענין זה עוֹד בָּעֵנְיָן הַנַּ''ל. 

[[עוֹד]] נוּכַל לוֹמַר שֶׁמַּה שֶּׁכִּנּוּ לְזֶה בְּשֵׁם אֻמָּנוּת, הוּא, כְּמוֹ שֶׁכָּל אֻמָּנוּת צְרִיכָה לִמּוּד עַד שֶׁיֵּדַע אוֹתָהּ לַאֲמִתָּהּ, כֵּן הוּא בְּעִנְיַן הַדִּבּוּר, לֹא יוּכַל הָאָדָם לוֹמַר: מַה לִּי לַעֲמֹל אֶת עַצְמִי בְּעִנְיַן שְׁמִירַת הַלָּשׁוֹן לֵידַע כָּל פְּרָטֵי אָפְנֵיהֶם? אֶקְנֶה לְנַפְשִׁי עִנְיָן טִבְעִי לִהְיוֹת תָּמִיד כְּאִלֵּם וּבָזֶה יִהְיֶה לִי דַּי. כִּי לֹא כֵן הַדָּבָר, כִּי מִשְׁתַּנֶּה הַרְבֵּה פְּעָמִים לְפִי הָעִנְיָן (כְּמוֹ שֶׁנִּתְבָּאֵר בְּסֵפֶר חָפַץ חַיִּים בְּחֵלֶקּ א' בִּכְלָל ח' סָעִיף ה' וּבְחֵלֶק ב' בְּכַמָּה מְקוֹמוֹת), עַל כֵּן צָרִיךְ לִלְמֹד וְלָדַעַת אֶת עִנְיַן הַדִּבּוּר בִּכְלָלָיו וּבִפְרָטָיו וְאָז יֵדַע לְנָכוֹן אֵיךְ לְהִתְנַהֵג בְּאֻמָּנוּת שֶׁל הָאִלְּמוּת הַהִיא. 

[[גַּם]] דִּקְדְּקוּ חֲזַ''ל בִּלְשׁוֹן קָדְשָׁם, בָּעוֹלָם הַזֶּה, לוֹמַר, שֶׁאַל יַחֲשֹׁב הָאָדָם בְּנַפְשׁוֹ: כְּבָר הֻרְגַּלְתִּי בָּזֶה מִכַּמָּה שָׁנִים יוֹתֵר מֵאֻמָּן לְאֻמָּנוּתוֹ, וְאֵינִי צָרִיךְ שׁוּב לָשִׂים עֵינַי וְלִבִּי עַל זֶה כָּל כָּךְ, לָזֶה הוֹרוּ לָנוּ חֲזַ''ל שֶׁלֹּא כֵן הַדָּבָר, אֶלָּא כָּל יְמֵי חַיָּיו יַרְגִּיל הָאָדָם אֶת עַצְמוֹ בָּאֻמָּנוּת הַזּוֹ לִהְיוֹת בַּטֶּבַע כְּאִלֵּם, כְּמוֹ שֶׁכָּתַב הַגְּרָ''א בְּאִגַּרְתּוֹ הַקְּדוֹשָׁה ''עָלִים לִתְרוּפָה'' וְזֶה לְשׁוֹנוֹ: וְעַד יוֹם מוֹתוֹ צָרִיךְ הָאָדָם לְיַסֵּר אֶת עַצְמוֹ, וְלֹא בְּתַעֲנִית וְסִגּוּפִים, כִּי אִם בְּרֶסֶן פִּיו וּבְתַאֲווֹתָיו, וְזוֹהִי הַתְּשׁוּבָה, וְזֶה כָּל פְּרִי הָעוֹלָם הַבָּא כְּמוֹ שֶׁכָּתוּב {משלי ו' כ''ג}: ''כִּי נֵר מִצְוָה'' וְגוֹ', אֲבָל ''וְדֶרֶךְ חַיִּים תּוֹכְחוֹת מוּסָר''. וְזֶהוּ יוֹתֵר מִכָּל הַתַּעֲנֵיתִים וְסִגּוּפִים שֶׁבָּעוֹלָם וְכוּ' *. וְאָמַר הַכָּתוּב {תהילים ל''ד י''ג}: ''מִי הָאִישׁ הֶחָפֵץ חַיִּים אֹהֵב יָמִים'' וְגוֹ', וּבָזֶה יְכֻפַּר לוֹ כָּל עָוֹן, וְנִצָּל מִשְּׁאוֹל תַּחְתִּית, כְּמוֹ שֶׁכָּתוּב {משלי כ''א כ''ג}: ''שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ'', {משלי י''ח כ''א} ''מָוֶת וְחַיִּים בְּיַד לָשׁוֹן''. אוֹי לְמִי שֶׁמֵּמִית עַצְמוֹ בִּשְׁבִיל דִּבּוּר אֶחָד, וּמַה יִּתְרוֹן לְבַעַל הַלָּשׁוֹן. עַד כָּאן לְשׁוֹנוֹ הַקָּדוֹשׁ. 

AA* וְכֵן רָאִיתִי כָּתוּב בְּסֵפֶר ''רֹאשׁ הַגִּבְעָה'', שֶׁכְּשֶׁאָדָם רוֹצֶה לְהִתְנַדֵּב תַּעֲנִית, טוֹב יוֹתֵר שֶׁיְּקַבֵּל עָלָיו הַתַּעֲנִית מִן הַדִּבּוּר מִמַּה שֶּׁיְּקַבֵּל עָלָיו מִן הָאֲכִילָה, כִּי מִמֶּנּוּ לֹא יִהְיֶה לוֹ נֶזֶק לֹא בְּגוּפוֹ וְלֹא בְּנִשְׁמָתוֹ וְלֹא יֵחָלֵשׁ עַל יְדֵי הַתַּעֲנִית הַזּוֹ: BB

[[וְאָמְרוּ]] חֲזַ''ל {אבות א' ט''ז}: כָּל יָמַי גָּדַלְתִּי בֵּין הַחֲכָמִים, וְלֹא מָצָאתִי לַגּוּף טוֹב מִשְּׁתִיקָה. פֵּרוּשׁ: גָּדַלְתִּי בֵּין הַחֲכָמִים וְלִקָּטְתִּי מֵהֶם מִדּוֹתֵיהֶם הַחֲמוּדוֹת וְהַקְּדוֹשׁוֹת, וּמִכֻּלָּן הָיְתָה מִדַּת הַשְּׁתִיקָה הַטּוֹבָה שֶׁבְּכֻלָּם. אוֹ יֹאמַר, שֶׁאַךְ שֶׁהֵם הָיוּ חֲכָמִים מְחֻכָּמִים וּבְוַדַּאי לֹא הָיָה דִּבּוּרָם, חַס וְשָׁלוֹם, בְּדִבְרֵי רִיק, אַף עַל פִּי כֵן רָאִיתִי וּמָצָאתִי שֶׁהַיּוֹתֵר טוֹב לַגּוּף, בִּלְתִּי דִּבְרֵי תּוֹרָה, הוּא הַשְּׁתִיקָה מַמָּשׁ. וּמַה שֶׁאָמַר לַגּוּף, פֵּרוּשׁ: שֶׁהָאָדָם, אַף שֶׁיִּהְיֶה חָכָם וְשָׁלֵם בְּנַפְשׁוֹ כְּמוֹ חֲבֵרָיו שֶׁל ר' שִׁמְעוֹן, אַף עַל פִּי כֵן, מִצַּד הַחֹמֶר הַמְלֻבָּשׁ עַל הַנֶּפֶשׁ, אִי אֶפְשָׁר כִּמְעַט שֶׁיִּהְיוּ כָּל דְּבָרָיו מְצֻמְצָמִין כָּרָאוּי, עַל כֵּן טוֹבָה יוֹתֵר הַשְּׁתִיקָה. וְאִם זֶה בְּדוֹרוֹ שֶׁל ר' שִׁמְעוֹן, שֶׁהָיְתָה מֻרְגֶּלֶת לְשׁוֹנָם רַק בְּדִבְרֵי חָכְמָה, וַאֲפִלּוּ לֹא יִשְׁמֹר פִּיו כָּל כָּךְ, גַּם כֵּן לֹא יֵצֵא מִדַּרְכּוֹ, חַס וְשָׁלוֹם, אָמַר שֶׁטּוֹב יוֹתֵר הַשְּׁתִיקָּה, מַה נַּעֲשֶׂה אֲזוֹבֵי הַקִּיר, אֲשֶׁר כָּל מַחְשְׁבוֹתֵינוּ וְדִבּוּרֵנוּ מִנְּעוּרֵינוּ הוּא רַק בְּדִבְרֵי אֶפֶס וָרִיקּ? אִם לֹא נַחֲסֹם אֶת פִּינוּ בְּרֶסֶן הַשְּׁתִיקָה בְּכָל יְכָלְתֵּנוּ, בְּוַדַּאי תַּעֲשֶׂה הַלָּשׁוֹן אֶת שֶׁלָּהּ כְּפִי הֶרְגֵּלָהּ מִנְּעוּרָיו, וְיִהְיֶה הַהֶפְסֵד מְרֻבֶּה עַל הַשָּׂכָר כִּפְלֵי כִּפְלַיִם. 

[[מִי]] שֶׁהוּא רָגִיל בִּשְׁתִיקָה נִצּוֹל מִכַּמָּה עֲבֵרוֹת, מֵחֲנִיפוּת וְלֵיצָנוּת וְלָשׁוֹן הָרָע וּשְׁקָרִים וְגִדּוּפִים, כִּי כְּשֶׁאָדָם מְחָרֵף וּמְגַדֵּף אוֹתוֹ, אִם יַעֲנֵהוּ, יוֹסִיף לְדַבֵּר לוֹ כִּפְלַיִם, וְכָךְ אָמַר הֶחָכָם: אֲנִי שׁוֹמֵעַ דָּבָר הָרַע וַאֲנִי שׁוֹתֵק, אָמַר לוֹ: וְלָמָּה, אָמַר לָהֶם: אִם אָשִׁיב וְאֶעֱנֶה לִמְחָרְפַי, אֲנִי יָרֵא שֶׁאֶשְׁמַע חֵרוּפִים אֲחֵרִים יוֹתֵר קָשִׁים מִן הָרִאשׁוֹנִים. גַּם מִי שֶׁמַּחֲזִיק בְּמִדַּת הַשְּׁתִיקָּה כָּל אֶחָד יָכוֹל לְגַלּוֹת לוֹ סוֹדוֹתָיו, כֵּיוָן שֶׁאֵינוֹ רָגִיל בְּרֹב דְּבָרִים לֹא יִגַלֶּה, וְעוֹד אֵינוֹ רָגִיל בִּרְכִילוּת. וְעַל זֶה נֶאֱמַר {משלי י''ח כ''א}: ''מָוֶת וְחַיִּים בְּיַד לָשׁוֹן'', כִּי אָדָם עוֹשֶׂה בִּלְשׁוֹנוֹ יוֹתֵר מִמַּה שֶּׁעוֹשֶׂה בְּחַרְבּוֹ, כִּי הָאָדָם עוֹמֵד כָּאן וּמוֹסֵר חֲבֵרוֹ הָרָחוֹקּ מִמֶּנּוּ לְמִיתָה, אֲבָל הַחֶרֶב אֵינָהּ מְמִיתָה אֶלָּא בְּסָמוּךְ לָהּ. לְכָךְ נִבְרְאוּ בָּאָדָם שְׁתֵּי עֵינַיִם וּשְׁתֵּי אָזְנַיִם וּשְׁתֵּי נְחִירַיִם וּפֶה אֶחָד, לוֹמַר שֶׁיְּמַעֵט בְּדִבּוּר. 

[[הַשְּׁתִיקָה]] יָפָה לַחֲכָמִים, קַל וָחֹמֶר לַטִּפְּשִׁים. {אבות ג' י''ג} סְיָג לַחָכְמָה שְׁתִיקָה סַמָּא דְּכֹלָּא שְׁתִיקָה {רפואת הכל - שתיקה}. וְהִזָּהֵר בִּלְשׁוֹנְךָ לְשָׁמְרוֹ כְּאִישׁוֹן בַּת עַיִן, כִּי {משלי י''ח ז'}: ''פִּי כְסִיל מְחִתָּה לּוֹ וּשְׂפָתָיו מוֹקֵשׁ נַפְשׁוֹ''. וּכְתִיב: ''שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ''. 

[[וְאִם]] תֵּשֵׁב בַּחֲבוּרָה, טוֹב שֶׁיֹּאמְרוּ לְךָ: דַּבֵּר, מָה אַתָּה שׁוֹתֵק כָּל כָּךְ. מִמַּה שֶׁתִּהְיֶה מְדַבֵּר וְיִהְיוּ דְּבָרֶיךָ לָהֶם לְמַשָּׂא וְיֹאמְרוּ לְךָ: שְׁתֹק. 

[[וּכְתִיב]]: ''מִשּׁוֹכֶבֶת חֵיקֶךָ שְׁמֹר פִּתְחֵי פִיךָ'', וְרָמַז לָנוּ הַכָּתוּב שֶׁהַפֶּה הוּא בִּבְחִינַת פֶּתַח, וּכְשֵׁם שֶׁפֶּתַח הַבַּיִת יֵשׁ לוֹ עֵת לִפְתֹּחַ וְעֵת לִסְגֹר, דְּאִם יִהְיֶה פָּתוּחַ תָּמִיד, יִכְלֶה כָּל אֲשֶׁר בַּבַּיִת. כָּךְ פִּתְחֵי פִּיו, עֵת לְפָתְחָם לְדִבְרֵי תּוֹרָה וּשְׁאָרֵי דְּבָרִים הֶכְרֵחִים וְעֵת לְסָגְרָם לִשְׁאָרֵי דְּבָרִים. 

[[וְצָרִיךְ]] שֶׁיֵּדַע הָאָדָם כִּי הַדִּבּוּר הוּא חָבִיב מִכָּל חָבִיב, כִּי בָּזֶה נִשְׁלֶמֶת לוֹ צוּרַת הָאָדָם. 

[[עַל]] כֵּן כְּמוֹ מִי שֶׁיֵּשׁ לוֹ כֶּסֶף וְזָהָב וּמַרְגָלִיּוֹת, עוֹשֶׂה מִסְגֶּרֶת לְמִסְגֶּרֶת לְמִשְׁמַרְתָּם וְטוֹמְנָם בְּחַדְרוֹ הַפְּנִימִי בְּתוֹךְ הַתֵּבָה הַמְיֻחֶדֶת לָזֶה, כֵּן בְּיוֹתֵר מִזֶּה צָרִיךְ לַעֲשׂוֹת מִסְגֶּרֶת לְמִסְגֶּרֶת לְפִיו, וְהַיְנוּ בְּמִדַּת הַשְּׁתִיקָה וְכַנַּ ''ל. 

~ פֶּרֶק גּ' - עצות לענין שמירת הלשון 

<b>יְבֹאַר בּוֹ עֵצוֹת אֲחֵרוֹת לְעִנְיַן שְׁמִירַת הַלָּשׁוֹן.</b> 

[[וְאִם]] הוּא אִישׁ שֶׁיֵּשׁ לוֹ עַצְבוּת בַּטֶּבַע וְיָרֵא לְהִתְאַמֵּץ בְּמִדָּה זוֹ שֶׁל שְׁתִיקָה, כִּי מֻכְרָח הוּא לְדַבֵּר בְּעִנְיְנֵי הָעוֹלָם מִצַּד בְּרִיאוּת גּוּפָא. עַל כָּל פָּנִים יַרְגִּיל אֶת עַצְמוֹ שֶׁלֹּא לְדַבֵּר אוֹדוֹת אֲנָשִׁים, יִהְיֶה מִי שֶׁיִּהְיֶה, (לְבַד מֵאוֹתָן שֶׁיָּצְאוּ מִן הַכְּלָל לִכְפֹּר בַּה' וְהַמַּלְעִיגִים עַל דִּבְרֵי חֲזַ''ל, שֶׁאוֹתָם מִצְוָה לְגַנּוֹת, וּכְמוֹ שֶׁכָּתַבְנוּ בְּסֵפֶר חָפֵץ חַיִּים בִּכְלָל ח' סָעִיף ה'). וְאִם לִפְעָמִים יִהְיֶה מֻכְרָח לְדַבֵּר אוֹדוֹת מִי, יִהְיֶה בְּתַכְלִית הַקִּצּוּר, וְלֹא יַאֲרִיךְ אֶת דִּבּוּרוֹ בָּזֶה, כְּדֵי שֶׁלֹּא יָבוֹא לִידֵי אִסּוּר. וְכָזֶה שָׁמַעְתִּי עַל הַגָּאוֹן ר' רְפָאֵל מֵהַמְבּוּרְג, שֶׁאַרְבַּע שָׁנִים קֹדֶם פְּטִירָתוֹ, סִלֵּק מֵעַל עַצְמוֹ עֹל הָרַבָּנוּת, וּכְשֶׁהָיוּ אֲנָשִׁים נִכְנָסִים אֶצְלוֹ, בִּקִּשָׁם שֶׁלֹּא יְדַבְּרוּ בְּבֵיתוֹ אוֹדוֹת שׁוּם אִישׁ. וְכָזֶה שָׁמַעְתִּי עַל גְּדוֹל הַדּוֹר אַחֵר, שֶׁהָיָה זָהִיר מְאֹד שֶׁלֹּא יִשָּׁמַע עַל פִּיו שׁוּם שֵׁם אִישׁ, וְהַכֹּל מִטַּעַם הַנַּ''ל. 

[[וְכָל]] שֶׁכֵּן שֶׁצָּרִיךְ לְהִזָּהֵר שֶׁלֹּא לְדַבֵּר עִם חֶנְוָנִי אוֹדוֹת חֶנְוָנִים, אוֹ עִם כָּל אֻמָּן אוֹדוֹת בֶּן אֻמָּנוּתוֹ, כִּי מִסְּתָמָא כָּל אֻמָּן אֵין אוֹהֵב אֶת בֶּן אֻמָּנוּתוֹ וְעָלוּל מְאֹד לָבוֹא עַל יְדֵי זֶה לְלָשׁוֹן הָרָע, וְעַל אַחַת כַּמָּה וְכַמָּה אִם הוּא יוֹדֵעַ שֶׁיֵּשׁ לוֹ שִׂטְנָה עָלָיו בְּוַדַּאי לֹא יְדַבֵּר עִמּוֹ אוֹדוֹתָיו. וְלֹא מִבָּעֵי לְשַׁבְּחוֹ לְפָנָיו דִּבְוַדַּאי אָסוּר, כְּמוֹ שֶׁאָמְרוּ חֲזַ''ל {ערכין ט''ז.}: לְעוֹלָם אַל יְסַפֵּר אָדָם בְּשִׁבְחוֹ שֶׁל חֲבֵרוֹ, שֶׁמִּתּוֹךְ שִׁבְחוֹ בָּא לִידֵי גְּנוּתוֹ, וּכְמוֹ שֶׁבֵּאַרְתִּי הַכֹּל בְּסֵפֶר חָפֵץ חַיִּים בְּחֵלֶק א' כְּלָל ט' עַיֵּן שָׁם, וַאֲפִלּוּ דְבָרִים בְּעָלְמָא שֶׁאֵינָם בִּכְלַל גְּנַאי וְשֶׁבַח, גַּם כֵּן נָכוֹן מְאֹד לִזָּהֵר שֶׁלֹּא לְדַבֵּר עִמּוֹ אוֹדוֹתָיו, כִּי עַל יְדֵי שִׂנְאָתוֹ שֶׁיֵּשׁ בְּלִבּוֹ עָלָיו יִמְשֹׁךְ בְּעַצְמוֹ אֶת הָעִנְיָן הַזֶּה לְעִנְיָן אַחֵר, שֶׁיִּהְיֶה יָאוֹת לוֹ עַל יְדֵי זֶה לִירוֹת עָלָיו בְּחִצֵּי פִּיו. 

[[וְאִם]] הוּא נִצְרָךְ לְדַבֵּר עִמּוֹ אוֹדוֹת אֵיזֶה דָּבָר הֶכְרֵחִי, יְקַצֵּר אֶת עֲמִידָתוֹ אִתּוֹ בָּזֶה, דְּאִי לָאו הָכִי בְּוַדַּאי יָבוֹא לִידֵי לָשׁוֹן הָרָע, כַּאֲבַק הַשְּׂרֵפָה (שֶׁקּוֹרִין פּוּלְוֶער), שֶׁמֵּרִיחַ רֵיחַ הָאֵשׁ, שֶׁאִי אֶפְשָׁר שֶׁלֹּא יָבוֹא לִידֵי לַהֲבַת אֵשׁ עַל יְדֵי זֶה. וְאִם הִתְחִיל לְדַבֵּר עִם רְאוּבֵן אוֹדוֹת שִׁמְעוֹן, כִּי לֹא יָדַע שֶׁהוּא שׂוֹנְאוֹ, וּבְתוֹךְ כָּךְ נִכַּר לוֹ לְפִי הָעִנְיָן שֶׁיֵּשׁ לוֹ בְּלִבּוֹ עָלָיו וְיָבוֹא עַל יְדֵי זֶה לְלָשׁוֹן הָרָע, אִם אֵין לוֹ עֵצָה אֵיךְ לְהִשָּׁמֵט וְלֵילֵךְ מֵאִתּוֹ, יַשְׁמִיט אֶת עַצְמוֹ מֵעִנְיָן זֶה לְעִנְיָן אַחֵר. וְכֵן אִם אֵרַע שֶׁהִתְחִיל לְדַבֵּר וְהִרְגִּישׁ בְּעַצְמוֹ, שֶׁכְּשֶׁיְּסַיֵּם דִּבּוּרוֹ, יִלָּכֵד עַל יְדֵי זֶה בַּעֲוֹן לָשׁוֹן הָרָע אוֹ שְׁאָר דִּבּוּר אִסּוּר כַּיּוֹצֵא בָּזֶה, יֶאֱזֹר בְּנַפְשׁוֹ לִלְחֹם עִם יִצְרוֹ לְהַפְסִיק בְּאֶמְצַע וְיַשִּׂיא אֶת הַדְּבָרִים לְעִנְיָן אַחֵר, דּוּמְיָא {כְּמוֹ} שֶׁאִם הָיוּ מוֹדִיעִים לוֹ בְּאֶמְצַע אֲכִילָתוֹ, שֶׁזֶּה הוּא דְּבַר אִסּוּר, בְּוַדַּאי הָיָה מַפְסִיק תֵּכֶף וְהָיָה פּוֹלֵט, אֲפִלּוּ מַה שֶׁבְּתוֹךְ פִּיו (כְּמוֹ שֶׁכָּתַב בְּסֵפֶר ''יַעֲרוֹת דְּבַשׁ''), וַאֲפִלּוּ אִם יִתְבַּיֵּשׁ לִפְעָמִים עַל יְדֵי זֶה, אָמְרוּ חֲזַ''ל {עדיות ז' ב'}: מוּטָב שֶׁיִּקָּרֵא אָדָם שׁוֹטֶה כָּל יָמָיו, וְאַל יְהִי רָשָׁע שָׁעָה אַחַת לִפְנֵי הַמָּקוֹם. וּכְבָר כָּתַב הָרַמְבַּ''ן בְּסֵפֶר ''שַׁעַר הַגְּמוּל'', שֶׁשָּׁעָה אַחַת בַּגֵּיהִנֹּם, קָשָׁה יוֹתֵר מִיִּסּוּרֵי אִיּוֹב כָּל יָמָיו. וְיָדוּעַ שֶׁהָאָדָם מִתְרַצֶּה יוֹתֵר לְהִתְבַּיֵשׁ, וְלֹא לִסְבֹּל יִסּוּרִים קָשִׁים. 

[[וְכָל]] זֶה שֶׁכָּתַבְנוּ הוּא בְּשֶׁאֵין לוֹ עֵצָה אֵיךְ לְתַקֵּן אֶת הַדָּבָר, אֲבָל אִם דְּבָרָיו נִשְׁמָעִין, וִיכֹלֶת בְּיָדוֹ לַעֲשׂוֹת שָׁלוֹם בֵּינֵיהֶם, בְּוַדַּאי מִצְוָה לִשְׁמֹעַ כָּל מַה שֶּׁבֵּינֵיהֶם, וְאֵין בָּזֶה כְּלָל מִשּׁוּם אִסּוּר לָשׁוֹן הָרָע. 

[[עוֹד]] יִזָּהֵר מְאֹד שֶׁלֹּא יַעֲמֹד בַּחֲבוּרַת אֲנָשִׁים, וַאֲפִלּוּ אִם הוּא צָרִיךְ לְאֵיזֶה דָּבָר הֶכְרֵחִי יְקַצֵּר עֲמִידָתוֹ שָׁם, אִם לֹא שֶׁהוּא מַכִּירָם שֶׁלֹּא יִמָּצֵא בֵּינֵיהֶם דִּבּוּרִים אֲסוּרִים. וַאֲפִלּוּ אִם כָּל הַחֲבוּרָה הֵם אֲנָשִׁים הֲגוּנִים, וְאֶחָד נִמְצָא בֵּינֵיהֶם אִישׁ זָדוֹן, הוּא מְקַלְקַל אֶת כָּל בְּנֵי הַחֲבוּרָה וְרָאוּי לְהִשָּׁמֵט מֵהֶם, וְעַל כָּל פָּנִים לֶאֱחֹז בְּמִדַּת הַשְּׁתִיקָה בָּעֵת הַזּוֹ בְּכָל הַיְכֹלֶת, כְּמוֹ שֶׁכָּתוּב בְּסֵפֶר ''רֹאשׁ הַגִּבְעָה'' וְזֶה לְשׁוֹנוֹ: הִזָּהֵר בְּנִי בְּמַה שֶּׁאָמַר שְׁלֹמֹה הַמֶּלֶךְ עָלָיו הַשָּׁלוֹם {משלי כ''ג ט'}: ''בְּאָזְנֵי כְסִיל אַל תְּדַבֵּר, כִּי יָבוּז לְשֵׂכֶל מִלֶּיךָ'', בְּכֵן תִּזָּהֵר מִמְּסִבָּה שֶׁיֵּשׁ בָּהּ אֲפִלּוּ מֵאָה אֲנָשִׁים וְיֵשׁ בָּהֶם כְּסִיל אֶחָד אוֹ לֵץ אֶחָד, וְכָל שֶׁכֵּן הָאִישׁ הֶחָכָם בְּעֵינָיו וְהוּא כְּסִיל הָאֱמֶת, שֶׁנֶּאֱמַר: ''חָכָם בְּעֵינָיו כְּסִיל'', הַחֲזֵק וְשֵׁב בִּשְׁתִיקָה וְאַל תְּדַבֵּר בַּמְּסִבָּה הַהִיא בְּשׁוּם דָּבָר, שֶׁאַף אִם תְּדַבֵּר כָּל מִינֵי חָכְמָה, יְנַצְּחוּךָ, וְתִקַּח לְךָ קָלוֹן, כִּי כֵן אָמַר שְׁלֹמֹה {משלי י''א ב'}: ''בָּא זָדוֹן וַיָּבֹא קָלוֹן'' וְגוֹ'. וְאַף אִם תִּרְצֶה לְדַבֵּר עִם רֵעֲךָ כָּמוֹךָ, הִזָּהֵר שֶׁלֹּא יִשָּׁמַע לְאוֹתוֹ פְּלוֹנִי אַף מֵאֲחוֹרֵי הַגָּדֵר וְלֹא יַגִּיעַ לְאָזְנָיו, וְעַל זֶה אָמַר: ''בְּאָזְנֵי כְסִיל אַל תְּדַבֵּר'' וְלֹא אָמַר עִם כְּסִיל אַל תְּדַבֵּר. וְהוּא בָּדוּק וּמְנֻסֶּה, וְאֶת כָּל זֶה נִסִּיתִי כַּמָּה פְּעָמִים בְּשִׂמְחַת מִצְוָה וּמָצָאתִי כִּי כֵן הוּא, בִּגְלַל כֵּן בְּרַח בְּנִי מִמְּסִבָּה כְּמוֹ זוֹ, כִּי הוּא מְגַנֶּה אֶת כָּל בְּנֵי הַמְּסִבָּה, אוֹ אֱחֹז בִּשְׁתִיקָה וְתִנָּצֵל. עַד כָּאן לְשׁוֹנוֹ. 

[[כְּלָלוֹ]] שֶׁל דָּבָר הָרוֹצֶה לִזְכּוֹת בְּמִדַּת שְׁמִירַת הַלָּשׁוֹן, יַעֲשֶׂה לְהֶפֶךְ מִמַּה שֶּׁעוֹשִׂים בַּעֲלֵי הַלָּשׁוֹן, שֶׁרְגִילוּתָם תָּמִיד לָלֶכֶת בְּקִּבּוּץ אֲנָשִׁים אוּלַי יִשְׁמְעוּ אֵיזֶה דָּבָר שֶׁיִּהְיֶה לָהֶם מִמַּה לְהַלְעִיג אוֹ לְרַגֵּל אַחַר כָּךְ זֶה הַדָּבָר לַאֲחֵרִים. וְגַם רְגִילוּתָם תָּמִיד לִדְרֹש אוֹדוֹת חֲדָשׁוֹת שֶׁנַּעֲשֶׂה בָּעִיר בֵּין אָדָם לַחֲבֵרוֹ, בִּכְדֵי שֶׁלֹּא תִּשְׁקֹט לְשׁוֹנָם אֵיזֶה שָׁעָה מִשְּׁעוֹת הַיּוֹם, וְהוּא יַעֲשֶׂה בְּהֶפְכּוֹ. 

[[וְהַכֹּל]] יַעֲשֶׂה בְּהַדְרָגָה, מִתְּחִלָּה יַרְגִּיל אֶת עַצְמוֹ שֶׁלֹּא יַעֲמֹד בַּחֲבוּרַת אֲנָשִׁים וְלֹא יִדְרֹש אַחַר חֲדָשׁוֹת וְאַחַר כָּךְ יַרְגִּיל אֶת נַפְשׁוֹ לְאַט לְאַט, שֶׁלֹּא יֹאבֶה לִשְׁמֹעַ שׁוּם חֲדָשׁוֹת, עַד שֶׁבְּהֶמְשֵׁךְ הַזְּמַן יַעַזְרֶנּוּ ה' שֶׁתִּהְיֶה קְנוּיָה לוֹ הַמִּדָּה שֶׁל שְׁמִירַת הַלָּשׁוֹן בַּטֶּבַע, שֶׁאִם יִרְאֶה אַחַר כָּךְ לְאָדָם אֶחָד עוֹבֵר עַל אִסּוּר לָשׁוֹן הָרָע, וְכַיּוֹצֵא בָּזֶה, תִּתְפַּלֵּא נַפְשׁוֹ עָלָיו, כִּי כְּבָר מוּזָר לוֹ דָּבָר זֶה בַּטֶּבַע כְּמוֹ שְׁאָר אִסּוּרִים לְכָל יִשְׂרָאֵל. וְזֶה כְּבָר נִבְחַן בְּכוּר הַנִּסָּיוֹן, שֶׁנְּצִירַת הַלָּשׁוֹן מֵרַע וְהָאָזְנַיִם מִשְּׁמִיעַת דִּבּוּרִים אֲסוּרִים, לֹא יִקְשֶׁה עַל הָאָדָם רַק שָׁבוּעוֹת אֲחָדִים, כִּי אַחַר כָּךְ בִּרְאוֹת הָעָם שֶׁזֶּה הָאִישׁ יְמָאֵן לְדַבֵּר וְלִשְׁמֹעַ לָשׁוֹן הָרָע וְלֵיצָנוּת וּשְׁאָר דִּבּוּרִים אֲסוּרִים, יֶחְדַּל כָּל מְסַפֵּר מִלְּסַפֵּר עוֹד לְאִישׁ כָּזֶה אֵיזֶה עִנְיָן שֶׁנּוֹגֵעַ לָאִסּוּר הַזֶּה וְיֵלֵךְ עִם הַסְּחוֹרָה הַזּוֹ שֶׁל לָשׁוֹן הָרָע וּרְכִילוּת לְמִי שֶׁיִּרְצֶה לְקַּחְתָּהּ, בִּרְאוֹתוֹ כִּי לֹא לְכָבוֹד וְתִפְאֶרֶת יִהְיֶה לוֹ בְּעֵינֵי הָאִישׁ הַזֶּה, כִּי יַחְשְׁבֶנּוּ עֲבוּר זֶה לְבַעַל לָשׁוֹן הָרָע אוֹ לֵץ. וְכִמְעַט שֶׁהוּא לֹא יִצְטָרֵךְ לִשְׁמֹר עַצְמוֹ עוֹד מִלִּשְׁמֹעַ, כִּי בַּעֲלֵי הַלָּשׁוֹן הָרָע בְּעַצְמָם כְּשֶׁיְּסַפְּרוּ אֵיזֶה מַעֲשֶׂה, יִשָׁמְרוּ מִמֶּנּוּ, אִם הוּא עוֹמֵד בְּסָמוּךְ לָהֶם לֹא יְסַפְּרוּ, כִּי יָגוּרוּ לְנַפְשָׁם פֶּן יְקַלְקֵל הַשׁוֹמֵעַ הַזֶּה אֶת סְחוֹרָתָם בְּעֵינֵי שְׁאָר הַקּוֹנִים. וְלֹא יִקְשֶׁה עַל הָאָדָם רַק בִּתְחִלָּה, שֶׁיַּסְכִּים בְּלִבּוֹ בֶּאֱמֶת עַל עִנְיָן הַזֶּה וְכַנַּ''ל. וְכָל זֶה נִכְנָס בִּכְלַל מַה שֶּׁאָמְרוּ חֲזַ''ל בְּמוֹעֵד קָטָן {דף ה'.} הַשָּׂם אוֹרְחוֹתָיו בָּעוֹלָם הַזֶּה, זוֹכֶה וְרוֹאֶה בִּישׁוּעָתוֹ שֶׁל הַקָּדוֹשׁ בָּרוּךְ הוּא. 

~ פרק ד' - מעלתו של הדן את חבירו לכף זכות 

<b>בּוֹ יְבֹאַר גֹּדֶל מַעֲלָתוֹ שֶׁל הָאָדָם הַדָּן אֶת חֲבֵרוֹ לְכַף זְכוּת.</b> 

[[גַּם]] יַרְגִּיל אֶת עַצְמוֹ לָדוּן אֶת חֲבֵרוֹ לְכַף זְכוּת, כְּמוֹ שֶׁאָמְרוּ חֲזַ''ל {שבועות ל.} {ויקרא י''ט ט''ו}: ''בְּצֶדֶק תִּשְׁפֹּט עֲמִיתֶךָ'' {סַנְהֶדְרִין ל''ב} ''הֱוֵי דָּן אֶת חֲבֵרְךָ לְכַף זְכוּת''. וְהוּא אֶחָד מֵהַדְּבָרִים שֶׁאָדָם אוֹכֵל פֵּרוֹתֵיהֶן בָּעוֹלָם הַזֶּה, וְהַקְּרֶן קַיֶּמֶת לוֹ לָעוֹלָם הַבָּא כְּמוֹ שֶׁאָמְרוּ בְּשַׁבָּת {קכ''ז.}. 

[[וְהָעִנְיָן]] שֶׁל כַּף זְכוּת הוּא בֵּין אִם יֵשׁ לְצַדֵּד בְּעֶצֶם הָעִנְיָן שֶׁנִּשְׁמַע עָלָיו שֶׁעָשָׂה אוֹ שֶׁדִּבֵּר, לוֹמַר שֶׁהַדִּין עִמּוֹ, אוֹ שֶׁבִּשְׁגָגָה בָּא הָעִנְיָן לְיָדוֹ, אוֹ שֶׁלֹּא יָדַע אֶת חֹמֶר אִסּוּרוֹ, וַאֲפִלּוּ אִם נִתְבָּרֵר שֶׁכָּל הַסְּבָרוֹת לֹא שַׁיָּכוֹת בְּזֶה הַמַּעֲשֶׂה, יַחֲשֹׁב: אוּלַי חִסֵּר הַמְסַפֵּר פְּרָט אֶחָד אוֹ שֶׁהוֹסִיף עוֹד פְּרָט אֶחָד קָטָן, שֶׁעַל יְדֵי זֶה נִשְׁתַּנָּה הָעִנְיָן לִגְנוּת עָלָיו? וּכְלָל אָמְרוּ חֲזַ''ל בְּאָבוֹת {ב' ד'}: ''אַל תָּדִין אֶת חֲבֵרְךָ עַד שֶׁתַּגִּיעַ לִמְקוֹמוֹ''. 

[[לֵךָ]] נָא רְאֵה בְּמַעֲשֵׂה דְּשַׁבָּת {קכ''ז:}, מִמֶּנָּה יִלְמַד הָאָדָם הַיָּשָׁר, שֶׁצָּרִיךְ לָדוּן אֶת חֲבֵרוֹ לְכַף זְכוּת, אֲפִלּוּ אִם אֹפֶן הַזְּכוּת הוּא הַיּוֹתֵר רָחוֹק. וְזֶה לְשׁוֹן הַגְּמָרָא שָׁם: תָּנוּ רַבָּנָן: הַדָּן חֲבֵרוֹ לְכַף זְכוּת, דָּנִין אוֹתוֹ לִזְכוּת, וּמַעֲשֶׂה בְּאָדָם אֶחָד שֶׁיָּרַד מִגָּלִיל הָעֶלְיוֹן וְנִשְׂכַּר אֵצֶל בַּעַל הַבַּיִת אֶחָד בַּדָּרוֹם שָׁלֹש שָׁנִים. עֶרֶב יוֹם הַכִּפּוּרִים אָמַר לוֹ: תֵּן לִי שְׂכָרִי וְאֵלֵךְ וְאָזוּן אֶת אִשְׁתִּי וּבָנַי. אָמַר לוֹ: אֵין לִי מָעוֹת. אָמַר לוֹ: תֵּן לִי פֵּרוֹת, אָמַר לוֹ: אֵין לִי. תֵּן לִי בְּהֵמָה אֵין לִי. כָּרִים וּכְסָתוֹת אֵין לִי. הִפְשִׁיל כֵּלָיו לַאֲחוֹרָיו וְהָלַךְ לְבֵיתוֹ בְּפַחֵי נֶפֶשׁ. לְאַחַר הָרֶגֶל נָטַל בַּעַל הַבַּיִת שְׂכָרוֹ בְּיָדוֹ וְעִמּוֹ מַשּׂוֹי שְׁלֹשָה חֲמוֹרִים, אֶחָד שֶׁל מַאֲכָל וְאֶחָד שֶׁל מִשְׁתֶּה וְאֶחָד שֶׁל מִינֵי מְגָדִים וְהָלַךְ לוֹ לְבֵיתוֹ. אַחַר שֶׁאָכְלוּ וְשָׁתוּ נָתַן לוֹ שְׂכָרוֹ. אָמַר לוֹ: בְּשָׁעָה שֶׁאָמַרְתָּ, תֵּן לִי שְׂכָרִי וְאָמַרְתִּי, אֵין לִי מָעוֹת, בַּמָּה חֲשַׁדְתַּנִי? אָמַרְתִּי, שֶׁמָּא פְּרַקְמַטְיָא בְּזוֹל נִזְדַּמְּנָה לְךָ וְלָקַחְתָּ בָּהֶן. וּבְשָׁעָה שֶׁאָמַרְתָּ לִי, תֵּן לִי בְּהֵמָה וְאָמַרְתִּי, אֵין לִי בְּהֵמָה, בַּמָּה חֲשַׁדְתַּנִי?יּ אָמַרְתִּי, שֶׁמָּא מֻשְׂכֶּרֶת בְּיַד אֲחֵרִים. וּבְשָׁעָה שֶׁאָמַרְתָּ לִי, תֵּן לִי קַרְקַע וְאָמַרְתִּי לְךָ, אֵין לִי קַרְקַע, בַּמָּה חֲשַׁדְתַּנִי? אָמַרְתִּי, שֶׁמָּא מֻחְכֶּרֶת בְּיַד אֲחֵרִים הִיא. וּבְשָׁעָה שֶׁאָמַרְתִּי לְךָ, אֵין לִי פֵּרוֹת, בַּמָּה חֲשַׁדְתַּנִי? אָמַרְתִּי, שֶׁמָּא אֵינָן מְעֻשָּׂרוֹת. וּבְשָׁעָה שֶׁאָמַרְתִּי לְךָ, אֵין לִי כָּרִים וּכְסָתוֹת, בַּמָּה חֲשַׁדְתַּנִי? אָמַרְתִּי שֶׁמָּא הִקְדִּישׁ כָּל נְכָסָיו לַשָּׁמַיִם. אָמַר לוֹ: הָעֲבוֹדָה, כָּךְ הָיָה. הִדַּרְתִּי כָּל נְכָסַי בִּשְׁבִיל הוֹרְקְנוּס בְּנִי, שֶׁלֹּא עָסַקּ בַּתּוֹרָה, וּכְשֶׁבָּאתִי אֵצֶל חֲבֵרַי בַּדָּרוֹם הִתִּירוּ לִי כָּל נְדָרַי. וְאַתָּה כְּשֵׁם שֶׁדַּנְתַּנִי לִזְכוּת, הַמָּקוֹם יָדִין אוֹתְךָ לִזְכוּת. וְכֵן מוּבָא שָׁם בַּגְּמָרָא עוֹד עִנְיָנִים דְּהַכַּף זְכוּת הָיָה יוֹתֵר רָחוֹק מֵהַכַּף חוֹב וְאַף עַל פִּי כֵן הָיוּ זְהִירִין לָדוּן לִזְכוּת. 

[[וְהִנֵּה]] לְפִי רֹב הֶרְגֵּלוֹ שֶׁל אָדָם בְּמִדָּה זוֹ, כֵּן נֶגֶד זֶה יִתְמַעֵט מִמֶּנּוּ עֲוֹן לָשׁוֹן הָרָע. וְהִנֵּה מַה מְּאֹד צָרִיךְ הָאָדָם לְחַזֵּק אֶת עַצְמוֹ בְּמִדָּה זוֹ לָדוּן אֶת כָּל אָדָם לְכַף זְכוּת, כִּי עַל יְדֵי מִדָּה זוֹ דְּכַף זְכוּת וְכֵן לְהֶפֶךְ, חַס וְשָׁלוֹם, נָקֵל לְהָאָדָם לְהַעֲלוֹת עַל עַצְמוֹ שֵׁם צַדִּיק אוֹ רָשָׁע לְעוֹלָם, כִּי יָדוּעַ הוּא דְּחוֹבָתוֹ שֶׁל הָאָדָם וּזְכוּתוֹ תְּלוּיִים לְפִי רֹב הַמִּצְוֹת וְהָעֲוֹנוֹת שֶׁיֵּשׁ בְּיָדוֹ, כְּמוֹ שֶׁאָמְרוּ חֲזַ''ל בְּכַמָּה מְקוֹמוֹת, אִם רֹב מִצְוֹת הוּא בְּגֶדֶר צַדִיק, וְאִם רֹב עֲוֹנוֹת הוּא בְּגֶדֶר רָשָׁע, וְאָמְרוּ חֲזַ''ל {ראש השנה ט''ז:}: שְׁלֹשָה סְפָרִים נִפְתָּחִין לְיוֹם הַדִּין, (הַיְנוּ יוֹם הַדִּין הַגָּדוֹל בְּעֵת הַתְּחִיָּה, כְּפֵרוּשׁ רַשִּׁ''י שָׁם) צַדִּיקַים גְּמוּרִין נִכְתָּבִין וְנֶחְתָּמִין לְאַלְתַּר לְחַיֵּי עוֹלָם, רְשָׁעִים גְּמוּרִים, (הַיְנוּ רֹב עֲוֹנוֹת, כְּפֵרוּשׁ רַשִּׁ''י שָׁם), נִכְתָּבִין וְנֶחְתָּמִים לְאַלְתַּר לַגֵּיהִנֹּם, שֶׁנֶּאֱמַר וְכוּ', בֵּינוֹנִים וְכוּ'. וְהִנֵּה יָדוּעַ הוּא דִּבְעִנְיַן הַזְּכֻיּוֹת שֶׁיֵּשׁ בְּיַד הָאָדָם, אַף אִם כַּחֹל יִרְבּוּן, אִם הַקָּדוֹשׁ בָּרוּךְ הוּא יִתְנַהֵג עִמּוֹ בְּמִדַּת הַדִין הַגְּמוּרָה, לֹא יִשָׁאֲרוּ בְּיָדוֹ, כִּי אִם מְעַט מִזְּעֵיר, כִּי כַּמָּה וְכַמָּה מֵהֶן לֹא הִשְׁלִים לַעֲשׂוֹת אוֹתָן בְּכָל פְּרָטֵיהֶן וְאָפְנֵיהֶן הַנְּאוֹתִין לְאוֹתָהּ מִצְוָה, וַאֲפִלּוּ אוֹתָן שֶׁהִשְׁלִימָן כַּדִּין, לֹא הָיוּ בְּאַהֲבָה וּבְיִרְאָה וּבְשִׂמְחָה הָרָאוּי לַעֲשִׂיַּת הַמִּצְוָה. כְּלָלוֹ שֶׁל דָּבָר, אִם יְדַקְדֵּק הַקָּדוֹשׁ בָּרוּךְ הוּא, חַס וְשָׁלוֹם, אַחַר עֲשִׂיַּת מִצְוֹתָיו, יִמָּצְאוּ רֻבָּן בַּעֲלֵי מוּמִין, וְהַמִּצְוֹת שֶׁיִּשָׁאֲרוּ לוֹ יִהְיוּ מִעוּטָא דְּמִעוּטָא נֶגֶד הָעֲוֹנוֹת שֶׁיֵּשׁ לוֹ, וְיִקָּרֵא עַל הָאָדָם עֲבוּר זֶה שֵׁם רָשָׁע לְעוֹלָם. אֲבָל אִם הַקָּדוֹשׁ בָּרוּךְ הוּא יִתְנַהֵג עִמּוֹ בְּמִדַּת הָרַחֲמִים וִיחַפֵּשׂ עָלָיו זְכוּת בְּכָל עִנְיָנָיו, יִשָּׁאֲרוּ זְכֻיּוֹתָיו עַל מְכוֹנָן. וְיוֹתֵר מִזֶּה, שֶׁאֲפִלּוּ אִם נִמְנוּ מַעֲשָׂיו וְנִמְצָא שֶׁיֵּשׁ לוֹ רֹב עֲוֹנוֹת, אִם הַקָּדוֹשׁ בָּרוּךְ הוּא יִתְנַהֵג עִמּוֹ בְּמִדַּת הָרַחֲמִים הַגְּמוּרָה יִתְמַעֲטוּ מִנְיָנָן. כִּי בְּוַדַּאי יִמָּצְאוּ כַּמָּה וְכַמָּה מֵהָעֲוֹנוֹת שֶׁיֵּשׁ לְחַפּוֹת עָלָיו שֶׁעָשָׂה אוֹתָן בִּשְׁגָגָה אוֹ בְּסִבָּה אַחֶרֶת. כְּלָלוֹ שֶׁל דָּבָר אִם יִרְצֶה הַקָּדוֹשׁ בָּרוּךְ הוּא לְחַפֵּשׂ זְכוּת עַל הָאָדָם לֹא יִבָּצֵר מִמֶּנּוּ. וּמִמֵּילָא אִם יִתְמַעֲטוּ מִקְּצַת עֲוֹנוֹתָיו תַּכְרִיעַ כַּף הַזְּכוּת, וְיִקָּרֵא עָלָיו שֵׁם צַדִּיק לְעוֹלָם. 

[[וְהִנֵּה]] כָּל זֶה תָּלוּי לְפִי הַהַנְהָגָה שֶׁהִנְהִיג אֶת עַצְמוֹ בִּימֵי חַיָּיו עִם הַבְּרִיּוֹת. אִם דַּרְכּוֹ הָיְתָה לָדוּן אוֹתָם לְכַף זְכוּת, דָּנִין אוֹתוֹ גַּם כֵּן לִזְכוּת, כִּדְאִיתָא בְּשַׁבָּת קכ', ז. וְאִם דַּרְכּוֹ הָיְתָה לְלַמֵּד חוֹבָה עַל הַבְּרִיּוֹת וּלְדַבֵּר עֲלֵיהֶם רַע, גַּם מַלְאֲכֵי הַשָּׁרֵת מְדַבְּרִים עָלָיו רַע לְמַעְלָה, כִּדְאִיתָא בְּמִדְרַשׁ מִשְׁלֵי. עַל כֵּן צָרִיךְ שֶׁיֵּדַע הָאָדָם בְּנַפְשׁוֹ בְּעוֹדוֹ בַּחַיִּים, כִּי בְּעֵת שֶׁהוּא דָּן אֶת חֲבֵרוֹ, בֵּין לְטַב בֵּין לְמוּטָב, אָז בְּדִבּוּרָיו מַמָּשׁ הוּא מְסַדֵּר דִּין לְעַצְמוֹ. 

~ פרק ה' - מצות ואהבת לרעך כמוך 

<b>יְבֹאַר בּוֹ מִצְוַת ''וְאָהַבְתָּ לְרֵעֶּךָ כָּמוֹךָ''.</b> 

[[וְכַאֲשֶׁר]] נִתְבּוֹנֵן בֶּאֱמֶת, נִמְצָא שֶׁקִּיּוּם מִצְוַת לָדוּן אֶת חֲבֵרוֹ לְכַף זְכוּת וּמִדַּת שְׁמִירַת הַלָּשׁוֹן תְּלוּיִים בְּקַיּוּם מִצְוַת עֲשֵׂה שֶׁל ''וְאָהַבְתָּ לְרֵעֲךָ כָּמוֹךָ''. שֶׁאִם יֶאֱהֹב אֶת חֲבֵרוֹ בֶּאֱמֶת, בְּוַדַּאי לֹא יְדַבֵּר עָלָיו לָשׁוֹן הָרָע וִיחַפֵּשׂ עָלָיו בְּכָל כֹּחוֹתָיו זְכוּת. כְּמוֹ שֶׁאִם אֵרַע לוֹ, שֶׁעָשָׂה אֵיזֶה דָּבָר שֶׁלֹּא כַּהֹגֶן, וּבְנֵי אָדָם הָיוּ עוֹמְדִים וּמְסַפְּרִים בְּעִנְיַן אוֹתוֹ הַדָּבָר, וְהוּא יוֹדֵעַ בְּנַפְשׁוֹ שׁוּם צַד זְכוּת עַל עַצְמוֹ, אוֹ שֶׁהָיָה דָּבָר זֶה בִּשְׁגָגָה אוֹ סִבָּה אַחֶרֶת, כַּמָּה מֵהַתְּשׁוּקָה הָיְתָה לוֹ שֶׁיִּמָּצֵא מִי שֶׁיְּלַמֵּד זְכוּת עָלָיו כְּדֵי שֶׁלֹּא יִתְבַּזֶּה כָּל כָּךְ, כֵּן בְּאֹפֶן זֶה מַמָּשׁ צָרִיךְ לַעֲשׂוֹת לַחֲבֵרוֹ. 

[[וְכֵן]] שַׁיֶּכֶת מִצְוָה זוֹ שֶׁל אַהֲבַת רֵעִים קֹדֶם הַמַּעֲשֶׂה גַּם כֵּן, כְּדֵי שֶׁלֹּא יָבוֹא חֲבֵרוֹ לִידֵי בִּזָּיוֹן. כְּמוֹ שֶׁאִם הָיָה מַשִּׂיא אֶת בְּנוֹ בְּעִיר אַחֶרֶת, אוֹ שֶׁהוּא בְּעַצְמוֹ הָיָה בָּא לָדִוּר בְּמָקוֹם אַחֵר, אֲשֶׁר אֵינֶנּוּ יוֹדֵעַ דַּרְכּוֹ וְהַנְהָגָתוֹ שֶׁל אוֹתוֹ הַמָּקוֹם, הוּא מְשׁוֹטֵט בְּרַעֲיוֹנָיו לִמְצֹא שָׁם אוֹהֵב נֶאֱמָן, אֲשֶׁר יוֹדִיעַ לוֹ דַּרְכֵי הַנְהָגָה שֶׁל אוֹתוֹ הַמָּקוֹם, וְאִם יִרְאֶה שֶׁהוּא מִתְנַהֵג בְּאֵיזֶה דָּבָר שֶׁלֹּא כַּהֹגֶן, יֹאמַר לוֹ בֵּינוֹ לְבֵין עַצְמוֹ כְּדֵי שֶׁיֵּדַע מִמַּה לְהִזָּהֵר, וְלֹא יִתְבַּזֶּה עַל יְדֵי זֶה בְּעֵינֵי אַנְשֵׁי הָעִיר. כֵּן בְּזֶה הָאֹפֶן מַמָּשׁ צָרִיךְ לַעֲשׂוֹת לַחֲבֵרוֹ, דְּהַיְנוּ אִם הוּא רוֹאֶה שֶׁיִּכָּשֵׁל בְּאֵיזֶה דָּבָר, אֲשֶׁר לֹא לְכָבוֹד יִהְיֶה לוֹ, אַף אִם אֵין בָּזֶה אִסּוּר, מְחֻיָּב הוּא לוֹמַר לוֹ, כְּדֵי שֶׁלֹּא יִתְבַּזֶּה עַל יְדֵי זֶה. [וּכְהַאי גַּוְנָא מָצִינוּ בְּהוֹרָיוֹת דַּף י''ג: בְּר' יַעֲקֹב בֶּן קַרְשִׁי עִם רַבָּן שִׁמְעוֹן בֶּן גַּמְלִיאֵל, עַיֵּן שָׁם, וְיוֹתֵר מִזֶּה מָצִינוּ בְּסַנְהֶדְרִין {דף י''א.} בְּכַמָּה תַּנָּאִים, שֶׁהִמְשִׁיכוּ עַל עַצְמָן בִּזָּיוֹן כְּדֵי לְסַלֵּקּ בָּזֶה מֵעַל אַחֵר]. וְכָל שֶׁכֵּן אִם הוּא רוֹאֶה עָלָיו, שֶׁעוֹשֶׂה דָּבָר שֶׁלֹּא כַּהֹגֶן עַל פִּי הַדִּין, בְּוַדַּאי מְחֻיָּב הוּא לוֹמַר לוֹ בֵּינוֹ לְבֵין עַצְמוֹ וּלְהוֹכִיחוֹ עַל הַדָּבָר הַהוּא, כְּדֵי שֶׁלֹּא יִפֹּל בְּרָעָה בָּזֶה וּבַבָּא וִיקַיֵּם בָּזֶה מִצְוַת עֲשֵׂה שֶׁל הוֹכָחָה וְגַם הַמִּצְוָה שֶׁל ''וְאָהַבְתָּ לְרֵעֲךָ כָּמוֹךָ'' וְכַנַּ''ל. 

[[וְיַגִּיע]] מִזֶּה נַחַת רוּחַ גָּדוֹל לְהַבּוֹרֵא יִתְבָּרַךְ, שֶׁתִּקֵּן אֶת בְּנוֹ לַעֲבוֹדָתוֹ, אֲבָל אִם, חַס וְשָׁלוֹם, לֹא יַעֲשֶׂה כֵן, וְאַדְּרַבָּה יֵלֵךְ וִיבַזֵּהוּ עֲבוּר זֶה בִּפְנֵי אֲחֵרִים, מַה יֵּשׁ לוֹ לַבּוֹרֵא יִתְבָּרַךְ מִזֶּה? 

[[הָא]], לְמָה זֶה דּוֹמֶה? לְאֶחָד שֶׁיֵּשׁ לוֹ בֵּן, שֶׁהִתְנַהֵג בְּאֵיזֶה עִנְיָן שֶׁלֹּא כַּשּׁוּרָה, וַחֲבֵרוֹ הָלַךְ לְעֵינֵי אָבִיו וּפִרְסֵם דָּבָר זֶה בִּפְנֵי רַבִּיםִ. בְּוַדַּאי יֵשׁ לוֹ תַּרְעֹמֶת גְּדוֹלָה עָלָיו, בְּאָמְרוֹ: הָיָה לְךָ לְהוֹכִיחוֹ עֲבוּר זֶה בֵּינוֹ לְבֵין עַצְמוֹ, וְהָיִיתִי נוֹתֵן לְךָ גֹּדֶל תְּשׁוּאַת חֵן עַל זֶה, אֲבָל לֹא לָלֶכֶת תֵּכֶף וּלְפַרְסֵם אוֹתוֹ לִגְנוּת וּלְבִזָּיוֹן בְּעֵינֵי הַכֹּל. וַאֲנִי מִתְבּוֹנֵן בְּךָ, שֶׁאֵין כַּוָּנָתְךָ בִּשְׁבִיל קִנְאַת הָאֱמֶת, דְּאִם כֵּן, יוֹתֵר טוֹב הָיָה לוֹ וְגַם לְךָ אִלּוּ הָיִיתָ מוֹכִיחוֹ עַל זֶה, אֲבָל כַּוָּנָתְךָ רַק לְחַיֵּב וּלְהַרְשִׁיעַ אֶת חֲבֵרְךָ וְלִשְׂמֹחַ לְאֵידוֹ, אֵין זֶה כִּי אִם רֹעַ לֵב. 

[[כֵּן]] הַדָּבָר מַמָּשׁ בְּעִנְיַן הַבּוֹרֵא יִתְבָּרַךְ עִם בְּנֵי יִשְׂרָאֵל עַם קְּדוֹשׁוֹ, כִּי הֵם אֶצְלוֹ בִּבְחִינַת בָּנִים כְּמוֹ שֶׁאָמַר הַכָּתוּב {דברים י''ד א'}: ''בָּנִים אַתֶּם לַה' אֱלֹהֵיכֶם'', וְשָׂמֵחַ בְּטוֹבָתָם וּמִצְטַעֵר בְּצָרָתָם וּבִזְיוֹנָם {כְּמָה דְּאִיתָא בְּסַנְהֶדְרִין דַּף מ''ו.}, וְהוּא הוֹלֵךְ לְעֵינֵי הָאָב, אֲשֶׁר מְלֹא כָל הָאָרֶץ כְּבוֹדוֹ, וּמְבַזֶּה בְּנוֹ בִּפְנֵי אֲנָשִׁים לְלֹא תּוֹעֶלֶת, מַה הֲנָאָה יֵשׁ לוֹ מִזֶּה? וּכְלָל כָּתַב לָנוּ הָרַמְבַּ''ם {דעות ו' ג'} בְּעִנְיַן מִצְוַת {וַיִּקרָא י''ט י''ח} ''וְאָהַבְתָּ לְרֵעֲךָ כָּמוֹךָ'', שֶׁיָּחוּס עַל מָמוֹן וּכְבוֹד חֲבֵרוֹ כְּמוֹ שֶׁהוּא חוֹשֵׁשׁ עַל מָמוֹן וּכְבוֹד עַצְמוֹ. וְזֶה לְשׁוֹן הַתָּנָא דְּבֵי אֵלִיָּהוּ פֶּרֶק כ''ח: וְכֵן אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל: בָּנַי אֲהוּבַי, כְּלוּם חָסַרְתִּי דָּבָר שֶׁאֲבַקִּשׁ מִכֶּם? וּמָה אֲנִי מְבַקֵּשׁ מִכֶּם, אֶלָּא שֶׁתִּהְיוּ אוֹהֲבִין זֶה אֶת זֶה וְתִהְיוּ מְכַבְּדִין זֶה אֶת זֶה וְתִהְיוּ יְרֵאִים זֶה מִזֶּה, וְלֹא יִמָּצֵא בָּכֶם עֲבֵרָה וְגֶזֶל וְדָבָר מְכֹעָר שֶׁלֹּא תָּבוֹאוּ לִידֵי פְּסוּל מֵעוֹלָם, לְכָךְ נֶאֱמַר {מיכה ו' ח'}: ''הִגִּיד לְךָ אָדָם מַה טּוֹב וּמָה ה' דּוֹרֵשׁ מִמְּךָ, כִּי אִם עֲשׂוֹת מִשְׁפָּט וְאַהֲבַת חֶסֶד וְהַצְנֵעַ לֶכֶת עִם אֱלֹהֶיךָ'' וְכוּ' עַיֵּן שָׁם. 

~ פרק ו' - איסור נקימה ונטירה ושכרו 

<b>בּוֹ יְבֹאַר אִסּוּר נְקִימָה וּנְטִירָה וְגֹּדֶל שְׂכַר הָאָדָם, שֶׁשּׁוֹמֵר עֵצְמוֹ מִזֶּה.</b> 

[[וּבְיוֹתֵר]] מִזֶּה, אִם אֵרַע לוֹ שֶׁהִתְנַהֵג עִמּוֹ חֲבֵרוֹ בְּאֵיזֶה דָּבָר שֶׁלֹּא כַּהֹגֶן, אַף עַל פִּי כֵן צָרִיךְ לְהִזָּהֵר, שֶׁלֹּא לִנְקֹם מִמֶּנּוּ וְלִנְטֹר אֶת הַשִּׂנְאָה עָלָיו, אֶלָּא צָרִיךְ שֶׁיִּמְחֶה הַדָּבָר מִלִּבּוֹ וּלְהֵיטִיב עִמּוֹ בְּכָל הָעִנְיָנִים כְּמוֹ לִשְׁאָר אִישׁ הַיִּשְׂרְאֵלִי, וּכְאִלּוּ לֹא הָיָה בֵּינֵיהֶם שׁוּם שִׂנְאָה, כַּכָּתוּב {ויקרא י''ט י''ח}: ''לֹא תִקֹּם וְלֹא תִטֹּר אֶת בְּנֵי עַמְּךָ, וְאָהַבְתָּ לְרֵעֲךָ כָּמוֹךָ''. וְלֵךְ נָא רְאֵה בַּזֹּהַר הַקָּדוֹשׁ פָּרָשַׁת מִקֵּץ גֹּדֶל מַעֲלַת הָאִישׁ, שֶׁמְּשַׁלֵּם טוֹבָה תַּחַת רָעָה וְזֶה לְשׁוֹנוֹ: 

[[תָּא]] חֲזֵי, יוֹסֵף לָא דַי דְּאִיהוּ לָא שַׁלֵּים בִּישָׁא לַאֲחוֹי, אֶלָּא דַּעֲבַד עִמְּהוֹן טִיבוּ וּקְשׁוֹט, וְכָךְ אוֹרְחֵיהוֹן דְּזַכָּאֵי תָּדִיר, בְּגִין דָּא קֻדְשָׁא בְּרִיךְ הוּא חָיֵיס עֲלַיְהוּ תָּדִיר בְּעָלְמָא דֵּין וּבְעָלְמָא דְּאָתֵי

CCבֹּא וּרְאֵה, יוֹסֵף לא דַּי שֶׁהוּא לֹא שִׁלֵּם רָעה לְאֶחָיו, אֶלָּא שֶׁעָשָה עַמָּהֶם טוֹב וֶאֱמֶת, וְכָךְ דַּרְכֵיהֶם שֶׁל הַצַּדִּיקִים תָּמִיד, מִפְּנֵי כָּךְ הַקָדוֹשׁ בָּרוּךְ הוּא חָס עֲלֵיהֶם תָּמִיד בָּעוֹלָם הַזֶּה וּבָעוֹלָם הַבָּא. DD

[[וּמֵבִיא]] שָׁם מַעֲשֶׂה בַּאֲרִיכוּת בְּבַר נָשׁ אֶחָד, שֶׁנִּצַּל מִמִּיתָה בְּדֶרֶךְ נֵס עֲבוּר מִדָּה הַקְּדוֹשָׁה הַזּוֹ. 

[[וּכְדֵי]] לְהַשְׁקִּיט אֶת הַדָּבָר בְּדַעְתּוֹ, אָמַרְתִּי לְהַעְתִּיק רַעְיוֹן אֶחָד נִשְׂגָּב, מַה שֶּׁנִּמְצָא שָׁרְשׁוֹ בִּירוּשַׁלְמִי הֵבִיאוֹ הַסְּמָ''ג. כְּמוֹ שֶׁאִם הָיָה הוֹלֵךְ בַּדֶרֶךְ וְנִגְּפָה רַגְלוֹ הָאַחַת בַּשְּׁנִיָּה וְעַל יְדֵי זֶה נָפַל לָאָרֶץ וְנִפְצַע גּוּפוֹ וּפָנָיו וְגַם הָרֶגֶל הַהִיא, מִלְּבַד שֶׁאֵין עוֹלֶה בְּדַעְתּוֹ לִנְקֹם מֵאוֹתָהּ רֶגֶל מִלְּרַפְּאוֹתָהּ, אַף אֵין לוֹ שׁוּם שִׂנְאָה עַל הָרֶגֶל הַהִיא, כִּי מִי הִיא הָרֶגֶל וּמִי הוּא גּוּפוֹ וּפָנָיו, הַכֹּל עִנְיָן אֶחָד, אַךְ שֶׁהוּא מִתְחַלֵּקּ לְאֵיבָרִים. רַקּ שֶׁהוּא חוֹשֵׁב בְּדַעְתּוֹ שֶׁעֲוֹנוֹתָיו גָּרְמוּ לוֹ. כֵּן הַדָּבָר, אִם אֵרַע שֶׁלֹּא הֵיטִיב עִמּוֹ חֲבֵרוֹ בְּאֵיזֶה טוֹבָה שֶׁבִּקֵּשׁ מֵאִתּוֹ, אוֹ אֲפִלּוּ שֶׁצִּעֲרוֹ וְגִדְּפוֹ בְּאֵיזֶה דָּבָר, שֶׁלֹּא לִנְקֹם וְלִנְטֹר אֶת הַשִּׂנְאָה עָלָיו, כִּי מִי הוּא חֲבֵרוֹ וּמִי הוּא, הַכֹּל מִשֹּׁרֶשׁ אֶחָד יָצְאוּ, כַּכָּתוּב {דברי הימים א' י''ז כ''א}: ''וּמִי כְּעַמְּךָ יִשְׂרָאֵל גּוֹי אֶחָד בָּאָרֶץ'', וּכְתִיב {בְּראשית מ''ו כ''ו}: ''כָּל הַנֶּפֶשׁ הַבָּאָה לְבֵית יַעֲקֹב'' וְגוֹ' וְלֹא כְּתִיב נְפָשׁוֹת לְהוֹרוֹת לָנוּ שֶׁכָּל נַפְשׁוֹת יִשְׂרָאֵל לְמַעְלָה הֵם כְּמוֹ נֶפֶשׁ אַחַת, אַךְ שֶׁכָּל אֶחָד יֵשׁ לוֹ בְּחִינָה בִּפְנֵי עַצְמוֹ, כְּמוֹ הָאָדָם בִּכְלָלוֹ, אַף שֶׁבְּדֶרֶךְ כְּלָל הוּא אִישׁ אֶחָד, מִכָּל מָקוֹם יֵשׁ לוֹ אֵיבָרִים שֶׁהֵם רָאשִׁים לוֹ כְּמוֹ הָרֹאשׁ וְהַלֵּב וְיֵשׁ שֶתַּחְתֵּיהֶם כְּמוֹ הַיָּד וְהָרֶגֶל. וְגַם לְשֹׁרֶשׁ אֶחָד יֵאָסְפוּ כָּל יִשְׂרָאֵל לְבַסּוֹף, וְהוּא תַּחַת כִּסֵּא הַכָּבוֹד וּכְמוֹ שֶׁנֶּאֱמַר {שמואל א' כ''ה כ''ט}: ''וְהָיְתָה נֶפֶשׁ אֲדוֹנִי צְרוּרָה בִּצְרוֹר הַחַיִּים אֵת'' וְגוֹ' וּכְמוֹ שֶׁאָמְרוּ חֲזַ''ל {בשבת קנ''ג}: רַק בְּזֶה הָעוֹלָם, מִצַּד שֶׁכָּל אֶחָד מְלֻבָּשׁ בְּחֹמֶר בִּפְנֵי עַצְמוֹ, וְעִנְיָנָיו וַעֲסָקָיו שֶׁל כָּל אֶחָד הוּא עִנְיָן בִּפְנֵי עַצְמוֹ, מְדַמֶּה הָאָדָם בְּדַעְתּוֹ שֶׁהוּא אִישׁ פְּרָטִי, וְאֵינוֹ שַׁיָּךְ לַחֲבֵרוֹ הַיִּשְׂרָאֵל כְּלָל, אֲבָל בֶּאֱמֶת לֹא כֵן הַדָּבָר. 

[[וְלָכֵן]] מָצִינוּ כַּמָּה פְּעָמִים בְּדִבְרֵי חֲזַ''ל, שֶׁאִם אָדָם עוֹשֶׂה, חַס וְשָׁלוֹם, עֲבֵרָה, הוּא מְקַלְקֵל בָּזֶה לִכְלַל יִשְׂרָאֵל שֶׁהֵם כְּמוֹ גוּף אֶחָד, וְאִם יֵשׁ לוֹ כְּאֵב גָּדוֹל בְּאֵיזֶה אֵיבָר, גַּם שְׁאָר הָאֵיבָרִים אַף שֶׁאֵין כְּאֵבָם גָּדוֹל כָּל כָּךְ, אַף עַל פִּי כֵן יֵשׁ לָהֶם הַרְגָּשָׁה מֵאוֹתוֹ הַכְּאֵב. וּכְעִנְיָן שֶׁמָּצִינוּ בְּוַיִּקְרָא רַבָּה פ''ד: ''שֶׂה פְּזוּרָה יִשְׂרָאֵל''. נִמְשְׁלוּ יִשְׂרָאֵל לְשֶׂה, מַה דַּרְכּוֹ שֶׁל שֶׂה, לוֹקֶה בְּאֶחָד מֵאֵיבָרָיו וְכֻלָּם מַרְגִּישִׁים, אַף יִשְׂרָאֵל, אֶחָד חוֹטֵא וְכֻלָּם נֶעֱנָשִׁים. תָּנֵי ר' שִׁמְעוֹן בַּר יוֹחָאי: מָשָׁל לִבְנֵי אָדָם, שֶׁהָיוּ בָּאִים בִּסְפִינָה, נָטַל אֶחָד מֵהֶם מַקְדֵּחַ וְהִתְחִיל קוֹדֵחַ תַּחְתָּיו, אָמְרוּ לוֹ חֲבֵרָיו: לָמָּה אַתָּה עוֹשֶׂה כֵּן? אָמַר לָהֶם: מָה אִכְפַּת לָכֶם, לֹא תַּחְתַּי אֲנִי קוֹדֵחַ?! אָמְרוּ לוֹ: מִפְּנֵי שֶׁאַתָּה מֵצִיף עָלֵינוּ אֶת הַסְּפִינָה וְכוּ', עַיֵּן שָׁם, וְהוּא מִטַּעַם הַנַּ''ל. 

[[וְלָכֵן]] אָחִי הִזָּהֵר וְהִזָּהֵר מִלִּנְקֹם וְלִנְטֹר אֶת חֲבֵרְךָ, כִּי אֶת עַצְמְךָ אַתָּה נוֹקֵם וְנוֹטֵר. רַק תַּחֲשֹׁב בְּדַעְתְּךָ, שֶׁמִּן הַשָּׁמַיִם נִסְבַּב כָּל אֵלֶּה עֲבוּר עֲוֹנוֹתֶיךָ, וּמַה לִּי אִם נִסְבַּב הַצַּעַר הַזֶּה עַל יְדֵי זֶה אוֹ עַל יְדֵי אַחֵר? וְאִם אֲקַבֵּל כָּל זֶה עָלַי, בֶּאֱמֶת יִמָּחֲלוּ עֲבוּר זֶה עֲוֹנוֹתַי, וּכְמוֹ שֶׁהֵשִׁיב דָּוִד לַאֲבִישַׁי בֶּן צְרוּיָה, בְּעֵת שֶׁרָצָה לִנְקֹם עֲבוּרוֹ מֵאֵת שִׁמְעִי בֶּן גֵּרָא, עַל שֶׁחֵרֵף וְגִדֵּף לְדָוִד וְקִלְּלוֹ קְלָלָה נִמְרֶצֶת, לֹא הִנִּיחוֹ דָּוִד וְאָמַר {שמואל ב' ט''ז י'}: ''ה' אָמַר לוֹ קַלֵּל'' וְגוֹ'. וְאָמְרוּ חֲזַ''ל, שֶׁעֲבוּר זֶה נִמְנוּ בְּבֵית דִּין שֶׁל מַעְלָה וּמִנּוּהוּ לְדָוִד, שֶׁיְּהֵא הָרְבִיעִי מֵרַגְלֵי הַמֶּרְכָּבָה, וּכְמוֹ שֶׁנַּאֲרִיךְ בָּזֶה אִם יִרְצֶה ה' לְקַמָּן. 

[[הג''ה.]] [עוֹד אָמַרְתִּי לְהַשְׁקִיט אֶת לֵב הָאָדָם, שֶׁלֹּא יַעֲלֶה בְּדַעְתּוֹ לִנְקֹם וְלִנְטֹר, בַּמֶּה שֶׁפֵּרַשְׁתִּי אֶת הַכָּתוּב {ויקרא י''ח י''ט}: ''וְאָהַבְתָּ לְרֵעֲךָ כָּמוֹךָ אֲנִי ה'''. דְּלִכְאוֹרָה מַה סְּמִיכוּת ''אֲנִי ה''' לְרֵישָׁא דִּקְרָא? וְאָמַרְתִּי, דְּכַוָּנַת הַכָּתוּב בָּזֶה לְתָרֵץ רֵישָׁא דִּקְרָא שֶׁכָּתוּב: ''לֹא תִקֹּם וְלֹא תִטֹּר אֶת בְּנֵי עַמֶּךָ וְאָהַבְתָּ'' וְגוֹ'. דְּלִכְאוֹרָה יִפָּלֵא, אִם הַזְּמַן דָּחוּק לָאָדָם מְאֹד, וְהוּא מְבַקֵּשׁ מֵאֵת חֲבֵרוֹ שֶׁיֵּיטִיב לוֹ בְּאֵיזֶה דָּבָר, וְיֵשׁ בִּיכָלְתּוֹ לַעֲשׂוֹת לוֹ דָּבָר זֶה וְאֵינוֹ רוֹצֶה, וּבִפְרָט אִם צִעֵר אוֹתוֹ, אֵיךְ יוּכַל הָאָדָם שֶׁלֹּא תִּהְיֶה לוֹ שׁוּם תַּרְעֹמֶת עָלָיו וְאַף יֹאהֲבֶנּוּ כָּמוֹהוּ? 

[[וּבֵאַרְתִּי]] אֶת הַכָּתוּב עַל פִּי מָשָׁל נָאֶה וְהוּא: רְאוּבֵן הָיְתָה לוֹ שִׂנְאָה עַל אִישׁ אֶחָד וּשְׁמוֹ שִׁמְעוֹן וְעָשָׂה מְרִיבָה עִמּוֹ. בָּא לוֹ אַחַר כָּךְ אִישׁ אֶחָד וּשְׁמוֹ יְהוּדָה, וִיהוּדָה זֶה הָיָה מֻחְזָק בְּעֵינֵי שִׁמְעוֹן וּבְעֵינֵי כֹּל, שֶׁהוּא אִישׁ אֱמֶת, וְסִפֵּר לוֹ לֵאמֹר: אֵיךְ שֶׁהָאִישׁ שִׁמְעוֹן, אֲשֶׁר יֵשׁ לְךָ שִׂנְאָה עָלָיו, וְאָמַרְתָּ לִי שֶׁהוּא אָדָם שֶׁאֵינוֹ הָגוּן, אָדָם בָּזוּי, אֲנִי רָאִיתִי אַחַר כָּךְ בְּאֵיזֶה יָמִים, שֶׁהָיָה אֵצֶל גְּדוֹל הַדּוֹר אֶחָד, הַמְפֻרְסָם לְגָאוֹן וְצַדִּיק גַּם חָכָם גָּדוֹל שֶׁאֵין כְּמוֹתוֹ, וְכִבֵּד אוֹתוֹ הַגָּדוֹל הַהוּא לִמְאֹד וְהֶרְאָה לוֹ אוֹתוֹת אַהֲבָתוֹ בְּכַמָּה עִנְיָנִים, שָׁגַגְתָּ בָּזֶה אָחִי עַד מְאֹד. וּכְשֶׁשָּׁמַע רְאוּבֵן אֶת הַדָּבָר הַזֶּה, נִשְׁתּוֹמֵם עַל הָעִנְיָן הַהוּא וְהֵשִׁיב: הִכְנַסְתָּ סָפֵק בְּלִבִּי, כִּי אֶפְשָׁר שֶׁהָאֱמֶת עִם ר' שִׁמְעוֹן הַנַּ''ל, וְרַק מֵחֲמַת שֶׁכָּל דֶּרֶךְ אִישׁ יָשָׁר בְּעֵינָיו, נִדְמָה לִי שֶׁהַדִּין עִמִּי, אוֹ אוּלַי בֶּאֱמֶת הַדִּין עִמִּי, אַךְ שִׁמְעוֹן הַנַּ''ל הוּא אִישׁ מִרְמָה וְהִטְעָה בְּדִבּוּרָיו הַחֲלַקְלַקּוֹת לִגְדּוֹל הַדּוֹר הַנַּ''ל, עַד שֶׁנִּדְמָה בְּעֵינָיו לְאִישׁ נִכְבָּד, וְאַף עַל פִּי כֵן לֹא אוֹסִיף עוֹד לְדַבֵּר עָלָיו מֵחֲמַת סָפֵק שֶׁהִכְנַסְתָּ בְּלִבִּי. 

[[אַחַר]] כָּךְ בְּעוֹד אֵיזֶה יָמִים בָּא אֵלָיו אִישׁ יְהוּדָה זֶה, הַמֻּחְזָק בְּעֵינָיו לְאִישׁ אֱמֶת, וְסִפֵּר לוֹ לֵאמֹר: אֵיךְ שֶׁרָאִיתִי דְּבַר פֶּלֶא יוֹתֵר גָּדוֹל, וְהוּא שֶׁהָאִישׁ אֲשֶׁר אָמַרְתָּ לִי עָלָיו, שֶׁיֵּשׁ לְךָ עֲדַיִן עוֹד סָפֵק עָלָיו, שֶׁהוּא אִישׁ מִרְמָה וְאָדָם שֶׁאֵינוֹ הָגוּן, רְאִיתִיו שֶׁנִּזְדַּמֵּן אַחַר כָּךְ אֵצֶל חַכְמֵי הַדּוֹר הָרִאשׁוֹנִים, וְגַם הֵם נָשְׂאוּ לוֹ פָּנִים עַד מְאֹד וְהֶרְאוּ לוֹ אוֹתוֹת אַהֲבָה לְעֵין כֹּל, וְעַל אִישׁ גְּדוֹל הַדּוֹר אֶחָד, שֶׁסִּפַּרְתִּי לְךָ מִתְּחִלָּה, הֲשַׁבְתַּנִי שֶׁהוּא הִטְעָה אוֹתוֹ, אֲבָל עַל אֲנָשִׁים כָּאֵלּוּ לֹא שַׁיָּךְ לוֹמַר זֶה. וּיכְשֶׁשָּׁמַע רְאוּבֵן אֶת הַדָּבָר הַזֶּה הֵשִׁיב תֵּכֶף: הַדִּין עִמְּךָ, שֶׁהַיֵּצֶר הִטְעַנִי בְּעִקַּר הַדָּבָר. הוֹסִיף עוֹד יְהוּדָה הַנַּ''ל וְסִפֵּר לוֹ עוֹד דָּבָר: הֲלֹא אֲנִי יוֹדֵעַ בָּאִישׁ שִׁמְעוֹן הַנַּ''ל, שֶׁנִּזְדַּמֵּן אֵצֶל חַכְמֵי יִשְׂרָאֵל הָרִאשׁוֹנִים, ר' מֵאִיר וְר' יְהוּדָה וְרַבִּי שֶׁסִּדֵּר הַמִּשְׁנָיוֹת וַחֲבֵרָיו, דַּהֲוָה שָׁכִיחַ אֵלִיָּהוּ גַּבַּיְהוּ {שהיה אליהו מצוי אצלם} כַּיָּדוּעַ, וְגַם הֵם פֵּאֲרוּהוּ וְשִׁבְּחוּהוּ, וְסִפֵּר אֵלִיָּהוּ הַנָּבִיא לִפְנֵי הַתַּנָּאִים הַנַּ''ל, אֵיךְ שֶׁדֻּבַּר אוֹדוֹת ר' שִׁמְעוֹן הַנַּ''ל לְמַעְלָה וְשָׁמַע מִפִּי הַקָּדוֹשׁ בָּרוּךְ הוּא, שֶׁהוּא אוֹהֵב לְר' שִׁמְעוֹן הַנַּ''ל. 

[[וּכְשֶׁשָׁמַע]] רְאוּבֵן אֶת הַדָּבָר הַזֶּה נִרְתַּע וְנָפַל עַל פָּנָיו וְאָמַר: אוֹי לִי, בַּמֶּה שֶּׁחָשַׁבְתִּי מִתְּחִלָּה, ' שֶׁאֲנִי הַצַּדִּיק וְהוּא הָרָשָׁע, כִּי לְפִי מַה שֶּׁאֲנִי רוֹאֶה עַתָּה, לֹא כֵן הַדָּבָר, כִּי הַקָּדוֹשׁ בָּרוּךְ הוּא, שֶׁהוּא שֹׁרֶשׁ הַכֹּל וְיוֹדֵעַ מַה שֶּׁנַּעֲשֶׂה בַּחֹשֶךְ וּבַגָּלוּי, אֲשֶׁר תָּמִים פָּעֳלוֹ וְכָל דְּרָכָיו מִשְׁפָּט, כְּשֶׁהוּא אוֹהֵב לְהָאָדָם בְּוַדַּאי אֵין אוֹהֲבוֹ עַל לֹא דָּבָר. וּבְעִנְיָן שֶׁהָיָה לִי עִם הָאִישׁ נִכְבָּד ר' שִׁמְעוֹן הַנַּ''ל, אֲנִי מִתְבּוֹנֵן שֶׁיֵּשׁ בָּזֶה כַּמָּה פָּנִים. א. שֶׁהַדִּין עִמּוֹ בְּעֶצֶם הָעִנְיָן. רַק מִצַּד שֶׁהָעִנְיָן נוֹגֵעַ לִי וְלֹא הִכַּרְתִּי לְשִׁמְעוֹן הַנַּ''ל נִדְמָה בְּדַעְתִּי שֶׁהָאֱמֶת וְהַצֶּדֶק אִתִּי, וְזֶהוּ הַקָּרוֹב לִי יוֹתֵר מִן הַכֹּל. אוֹ אֶפְשָׁר שֶׁבִּשְׁגָגָה בָּא הַדָּבָר לְיָדוֹ וְהִתְחָרֵט בְּעַצְמוֹ עַל זֶה מְאֹד, וְאֶפְשָׁר גַּם בְּדַעְתּוֹ לְפַיֵּס אוֹתִי עֲבוּר זֶה, אוֹ שְׁאָר עִנְיְנֵי זְכוּת שֶׁאֵינִי יוֹדֵעַ. בֵּין כָּךְ וּבֵין כָּךְ יֵשׁ לִי עָוֹן גָּדוֹל בְּמַה שֶּׁאָמַרְתִּי עַל אִישׁ, שֶׁהַקָּדוֹשׁ בָּרוּךְ הוּא אָמַר עָלָיו שֶׁהוּא אוֹהֲבוֹ, וּמִסְּתָמָא שֹׁרֶשׁ נִשְׁמָתוֹ לְמַעְלָה קְדוֹשָׁה וְנוֹרָאָה עַד מְאֹד, קְרָאתִיו וּפִרְסַמְתִּי אוֹתוֹ לְאָדָם שֶׁאֵינוֹ הָגוּן, אָדָם בָּזוּי, אִישׁ מִרְמָה, מֵעַתָּה אֲנִי מִתְחָרֵט עַל זֶה מְאֹד מְאֹד, וְאֵין לִי שׁוּם שִׂנְאָה עָלָיו מֵאַחַר שֶׁהַקָדוֹשׁ בָּרוּךְ הוּא אוֹהֲבוֹ. 

[[וְזוֹהִי]] כַּוָּנַת הַכָּתוּב בְּ''לֹא תִקֹּם וְלֹא תִטֹּר אֶת בְּנֵי עַמֶּךָ וְאָהַבְתָּ לְרֵעֲךָ כָּמוֹךָ''. וְשֶׁמָּא תֹּאמַר: בְּאֵיזֶה אֹפֶן אוּכַל לִפְעֹל בְּעַצְמִי, שֶׁלֹּא יִהְיֶה לִי שׁוּם תַּרְעוֹמוֹת עָלָיו וְאַף לֶאֱהֹב אוֹתוֹ? לָזֶה בָּא הַכָּתוּב כִּמְתָרֵץ ''אֲנִי ה''', פֵּרוּשׁ: אֲנִי ה' אֲהַבְתִּיו, כְּמוֹ שֶׁכָּתוּב בְּמַלְאָכִי {א' ב'}: ''אָהַבְתִּי אֶתְכֶם אָמַר ה''' וְגוֹ', {דברים י''ד א'}, ''בָּנִים אַתֶּם לַה' אֱלֹהֵיכֶם'' וְגוֹ', גַּם אַתָּה תּוּכַל לֶאֱהֹב אוֹתוֹ. וּבֶאֱמֶת הַדָּבָר פָּשׁוּט, כִּי הָאָדָם מִצַּד שֶׁהוּא מִסְתַּכֵּל רַק לְמַטָּה בַּחֲבֵרוֹ, שֶׁהוּא מְלֻבָּשׁ בְּחֹמֶר גַּשְׁמִי, אֵין נֶחְשָׁב בְּעֵינָיו כָּל כָּךְ, וּבִפְרָט אִם בְּאֵיזֶה דָּבָר הוּא נֶגְדּוֹ, הוּא מְבַטֵּל אוֹתוֹ בְּרַעֲיוֹנָיו, לֹא כֵן הַקָּדוֹשׁ בָּרוּךְ הוּא, שֶׁהוּא יוֹדֵעַ בְּעֶצֶם אֶת שֹׁרֶשׁ קְּדֻשַׁת נִשְׁמַת יִשְׂרָאֵל שֶׁהוּא גָּדוֹל וְנוֹרָא עַד מְאֹד, כְּמוֹ שֶׁכָּתוּב בַּזֹּהַר הַקָּדוֹשׁ בְּכַמָּה מְקוֹמוֹת שֶׁשֹּׁרֶשׁ קְדֻשַּׁת נִשְׁמַת יִשְׂרָאֵל הוּא לְמַעְלָה בְּמָקוֹם נוֹרָא עַד מְאֹד, לָכֵן חֲשִׁיבוּתָם וְאַהֲבָתָם אֶצְלוֹ הוּא גַּם כֵּן לִמְאֹד]. 

~ פרק ז' - זהירות מכף חובה ושכרו של מלמד הזכות 

<b>בּוֹ יְבֹאַר גֹּדֶל הַזְּהִירוּת מִלְּלַמֵּד חוֹב עַל יִשְׂרָאֵל וּשְׂכָרוֹ שֶׁל מְלַמֵּד זְכוּת. </b>

[[הִנֵּה]] בַּפְּרָקִים שֶׁעָבְרוּ בֵּאַרְנוּ אוֹדוֹת אִישׁ פְּרָטִי, וְכָל שֶׁכֵּן שֶׁצָּרִיךְ לְהִזָּהֵר עַד מְאֹד מִלְּלַמֵּד חוֹבָה עַל כְּלַל יִשְׂרָאֵל, כִּי הַחֵטְא גָּדוֹל עַד מְאֹד. כְּמוֹ שֶׁמָּצִינוּ בִּפְסָחִים {דף פ''ז:} מַאי דִּכְתִיב {משלי ל' י'}: ''אַל תַּלְשֻׁן עֶבֶד אֶל אֲדֹנָו'', {שם י''א} ''דּוֹר אָבִיו יְקַלֵּל וְאֶת אִמּוֹ לֹא יְבָרֵךְ''. אֲפִלּוּ דּוֹר שֶׁאָבִיו יְקַלֵּל וְאִמּוֹ לֹא יְבָרֵךְ, אַל תַּלְשִׁינוֹ אֶל אֲדוֹנָיו זֶה הַקָּדוֹשׁ בָּרוּךְ הוּא. וּרְאֵה נָא בִּישַׁעְיָה הַנָּבִיא, בְּעֵת שֶׁרָאָה אֶת כְּבוֹד ה' וְאָמַר {ישעיה ו' ה'}: ''אוֹי לִי כִי נִדְמֵיתִי כִּי אִישׁ טְמֵא שְׂפָתַיִם אָנֹכִי וּבְתוֹךְ עַם טְמֵא שְׂפָתַיִם אָנֹכִי יוֹשֵׁב כִּי אֶת הַמֶּלֶךְ ה''' וְגוֹ', עַל שֶׁאָמַר ''וּבְתוֹךְ עַם'' וְגוֹ', אַף שֶׁלֹּא כִּוֵּן בָּזֶה לְבַזּוֹת אֶת יִשְׂרָאֵל, כִּי גַּם עַל עַצְמוֹ הִקְדִּים לוֹמַר זֶה, רַקּ כַּוָּנָתוֹ הָיְתָה לוֹמַר שֶׁאֵינוֹ כְּדַאי לִרְאוֹת פְּנֵי הַשְּׁכִינָה, לֹא מִצַּד מַעֲשָׂיו וְלֹא מִצַּד מַעֲשֵׂה הָעָם אֲשֶׁר הוּא יוֹשֵׁב בְּקִרְבָּם, אַף עַל פִּי כֵן רְאֵה מַה כְּתִיב בַּתְרֵהּ {שם ו'}: ''וַיָּעָךְ אֵלַי אֶחָד מִן הַשְּׂרָפִים וּבְיָדוֹ רִצְפָּה וְגוֹ'; {שָׁם ז'} הִנֵּה נָגַע זֶה עַל שְׂפָתֶיךָ'' וְגוֹ', וְאָמְרוּ חֲזַ''ל, שֶׁהוּא נוֹטְרִיקוֹן: רְצֹץ פֶּה שֶׁאָמַר דֵּלָטוֹרְיָא עַל בָּנַי. וְסוֹף הָיָה שֶׁמֵּת בְּסִבַּת דָּבָר זֶה, וּכְמוֹ שֶׁאָמְרוּ בִּיבָמוֹת {דף מ''ט:}: אַתְיוּהוּ לְאַרְזָא וְנַסְרוּהוּ כִּי מָטָא לַהֲדֵי פֻּמָּא נָח נַפְשֵׁהּ, ([כַּאֲשֶׁר מְנַשֶּׁה רָצָה לַהֲרֹג אֶת יְשַׁעְיָהוּ הַנָּבִיא, אָמַר יְשַׁעְיָהוּ שֵׁם וְנִבְלַע בְּתוֹךְ עֵץ אֶרֶז] הֵבִיאוּ אֶת עֵץ הָאֶרֶז וְנִסְּרוּהוּ {וחתכוהו}, וּכְשֶׁהִגִּיעוּ לְפִיו שֶׁל יְשַׁעְיָהוּ, יָצְאָה נִשְׁמָתוֹ), עַיֵּן שָׁם *. 

AA*וְעַיֵּן בָּרִיטְבָ''א שֶׁהִקְשָׁה, דְּהָא כְּבָר נִמְחַל לוֹ כְּמוֹ שֶׁאָמַר הַמַּלְאָךְ {ישעיה ו' ז'}: ''וְסָר עֲוֹנֶךָ וְחַטָּאתְךָ תְּכֻפַּר''. וְתֵרֵץ דְּלֹא נִמְחַל, רַק בְּמַה שֶּׁדִּבֵּר זֶה לִפְנֵי הַקָּדוֹשׁ בָּרוּךְ הוּא, וְאַחַר כָּךְ חָזַר הַנָּבִיא וְסִפֵּר זֶה הַלָּשׁוֹן לִפְנֵי יִשְׂרָאֵל וּלְכָךְ נֶעֱנַשׁ שֵׁנִית. וְלַעֲנִיּוּת דַּעְתִּי נִרְאֶה לוֹמַר, דְּלֹא חָטָא הַנָּבִיא בְּמַה שֶׁסִּפֵּר אַחַר כָּךְ לְיִשְׂרָאֵל, שֶׁבָּזֶה יוֹרֶה לָהֶם, כַּמָּה גָּדְלָה אַהֲבָתָם בְּעֵינֵי אֲדוֹן הַבלּ יִתְבָּרַךְ, רַק שֶׁבֶּאֱמֶת אָמַר הַקָּדוֹשׁ בָּרוּךְ הוּא לַמַּלְאָךְ: רְצֹץ פֶּה, דְּהַיְנוּ הָעֹנֶשׁ שֶׁהָיָה לְבַסּוֹף וְלֹא נְגִיעָה לְבַד, וּנְגִיעַת הַמַּלְאָךְ לֹא הָיְתָה שֶׁיִּתְכַּפֵּר לְגַמְרֵי עַל יְדֵי זֶה, רַק שֶׁבָּזֶה יִתְלוּ לו עַד לִבְסוֹף, כְּעִנְיָן שֶׁאָמְרוּ: יִסּוּרִין תּוֹלִין, וּמִיתָה מְמָרֶקֶת. וְהָעֵד הַנָּכוֹן לָזֶה, שֶׁאָמַר לוֹ הַמַּלְאָךְ, לְאַחַר שֶׁכְּבָר נָגַע בָּרִצְפָּה עַל שְׂפָתָיו, כְּמוֹ שֶׁכָּתַב: ''הִנֵּה נָגַע וְגוֹ' וְסָר עֲוֹנֶךְ וְחַטָּאתְךָ תְּכֻפַּר'' לְשׁוֹן עָתִיד, כְּמוֹ {ישעיה י''א י''ג}: ''וְסָרָה קִנְאַת אֶפְרַיִם'', וּכְמוֹ כֵן תְּכֻפַּר הוּא לְשׁוֹן עָתִיד, לְהוֹרוֹת שֶׁעֲדַיִן לֹא נִתְכַּפֵּר לוֹ לְגַמְרֵי, רַק שֶׁעַתָּה עַל יְדֵי נְגִיעַת הָרִצְפָּה מַתְחִילָה הַכַּפָּרָה וּלְבַסּוֹף יוּסַר הֶעָוֹן עַל יְדֵי רִצְפָּה זו. וְלֹא גִּלָּה לוֹ הַמַּלְאָךְ כַּוָּנַת הַקָּדוֹשׁ בָּרוּךְ הוּא בָּזֶה. אִי נַמֵּי אֶפְשָׁר לוֹמַר ''וְסָר עֲוֹנֶךָ'', הַיְנוּ הַמְקַטְרֵג שֶׁנִּבְרָא מֵאוֹתוֹ עָוֹן שֶׁלֹּא יְקַטְרֵג עָלָיו, וּכְמוֹ שֶׁמָּצִינוּ כַּיּוֹצֵא בָּזֶה אֵצֶל דָּוִד, שֶׁהֵשִׁיבוֹ הַנָּבִיא {שמואל ב' י''ב י''ג}: ''גַּם ה' הֶעֱבִיר חַטָּאתְךָ'', הַיְנוּ הַמְקַטְרֵג, כְּמו שֶׁבֵּאֲרוּ חֲזַ''ל. וְעֶצֶם הַחֵטְא נִמְחַל לוֹ לַנָּבִיא לְבַסּוֹף, וְזֶהוּ שֶׁכָּתַב ''וְחַטָּאתְךָ תְּכֻפַּר'' לְשׁוֹן עָתִיד. וְיוֹתֵר נָכוֹן כְּתֵרוּץ א' שֶׁכָּתַבְנוּ: BB

[[וְכֵן]] בְּמֹשֶה רַבֵּנוּ עָלָיו הַשָּׁלוֹם, עַל שֶׁאָמַר {במדבר ל''ב י''ד}: ''תַּרְבּוּת אֲנָשִׁים חַטָּאִים, ' יָצָא מִמֶּנּוּ שְׁבוּאֵל בֶּן גֵּרְשֹׁם, שֶׁהָיָה מְשָׁרֵת לַעֲבוֹדָה זָרָה כְּמוֹ שֶׁאָמְרוּ חֲזַ''ל {בבא קמא ק''ט וירושלמי פרק הרואה פרק ט' חלכה ב'}. וְיוֹתֵר מִזֶּה מָצִינוּ בְּאֵלִיָּהוּ עַל שֶׁאָמַר {מלכים א' י''ט י'}: ''קַנֹּא קִנֵּאתִי וְגוֹ' כִּי עָזְבוּ בְרִיתֶךָ'' וְגוֹ' נִסְתַּלֵּק בִּגְלַל זֶה מִן הַנְּבוּאָה, וְצִוָּהוּ הַקָדוֹשׁ בָּרוּךְ הוּא לִמְשֹׁחַ אֱלִישָׁע תַּחְתָּיו, כְּמוֹ שֶׁאָמְרוּ חֲזַ''ל {הובא בילקוט מלכים}. 

[[וְכָתַב]] ''סֵפֶר חֲרֵדִים'' בְּדַף נ''א בְּשֵׁם הַמִּדְרָשׁ, דְּהַשָּׁלִישׁ שֶׁנֶּעֱנַשׁ עֲבוּר שֶׁאָמַר {מלכים ב' ז' י''ט}: ''הִנֵּה ה' עֹשֶׂה אֲרֻבּוֹת בַּשָּׁמַיִם, הֲיִהְיֶה כַּדָּבָר הַזֶּה", כָּךְ אָמַר: וַדַּאי ה' יָכוֹל לַעֲשׂוֹת, אַךְ הַדּוֹר הַזֶּה כְּדוֹר הַמַּבּוּל, שֶׁרָאוּי הָיָה שֶׁיַּעֲשֶׂה אֲרֻבּוֹת בַּשָּׁמַיִם כְּהָתָם דִּכְתִיב {בראשית ז' י''א}: ''וַאֲרֻבֹּת הַשָּׁמַיִם נִפְתָּחוּ'', אֵיךְ אֶפְשָׁר שֶׁלְּדוֹר רַע כָּזֶה יִהְיֶה נֵס גָּדוֹל כָּזֶה? הֵשִׁיבוֹ אֱלִישָׁע הַנָּבִיא: דִּלְפִי שֶׁלִּמֵּד קַטֵּגוֹרְיָא עַל יִשְׂרָאֵל יִרְאֶה וְלֹא יֹאכַל. עַד כָּאן לְשׁוֹנוֹ. 

[[וּרְאֵה]] אָחִי מְלִיצָה נוֹרָאָה בְּתָנָא דְּבֵי אֵלִיָּהוּ פֶּרֶק ז' וְזֶה לְשׁוֹנוֹ: בְּנֵי יִשְׂרָאֵל הֵם מְשׁוּלִים כְּכֶרֶם, שֶׁנֶּאֱמַר {ישעיה ה' ז'}: ''כִּי כֶרֶם ה' צְבָאוֹת בֵּית יִשְׂרָאֵל''. מִכָּאן הָיָה ר' אֱלִיעֶזֶר הַגָּדוֹל אוֹמֵר: בֵּית יִשְׂרָאֵל, שֶׁהֵם כַּרְמוֹ שֶׁל הַקָּדוֹשׁ בָּרוּךְ הוּא אַל תָּצִיץ בּוֹ, (פֵּרוּשׁ: אֲפִלּוּ בְּעַיִן לֹא תַּבִּיט בָּהֶם לְרָעָה) וְאִם הֵצַצְתָּ בּוֹ אַל תֵּרֵד לְתוֹכוֹ, וְאִם יָרַדְתָּ לְתוֹכוֹ אַל תֵּהָנֵה מִמֶּנּוּ, וְאִם נֶהֱנֵיתָ מִמֶּנּוּ אַל תֹּאכַל מִפֵּרוֹתָיו, וְאִם הֵצַצְתָּ וְיָרַדְתָּ וְנֶהֱנֵיתָ וְאָכַלְתָּ מִפֵּרוֹתָיו סוֹפוֹ שֶׁל הָאִישׁ לְהִכָּרֵת מִן הָעוֹלָם. עַד כָּאן לְשׁוֹנוֹ. וְזֶה לְשׁוֹן זֹהַר חָדָשׁ {דף כ''א:}: 

[[אָמַר]] ר' עֲקַיבָא: אַף עַל גַּב דְיֶהֱוֶי צַדִּיקָא רַבָּא מִכָּל עָלְמָא וְיֵימַר בִּישָׁא קֳדָם קֻדְשָׁא בְּרִיךְ הוּא (פֵּרוּשׁ: שֶׁיִּתְלוֹנֵן, חַס וְשָׁלוֹם, עַל הַקָדוֹשׁ בָּרוּךְ הוּא), אוֹ דֵּלָטוֹרִין עַל יִשְׂרָאֵל, עָנְשֵׁהּ סַגִּי מִן כֻּלְּהוֹן, וְלָא אַשְׁכְּחָן צַדִּיקָא טָבָא כְּאֵלִיָּהוּ בְּכָל דָּרָא, וּמִשּׁוּם דְּאָמַר דֵּלָטוֹרִין עַל יִשְׂרָאֵל כוּ' דִּכְתִיב כוּ', בַּהּ שַׁעְתָּא אַבְאֵישׁ סַגְיָא קַמֵּהּ, תָּא חֲזֵי, מַה כְּתִיב בֵּהּ? {מלכים א' י''ט ו'} ''וַיַּבֵּט וְהִנֵּה מְרַאֲֹשׂתָיו עֻגַת רְצָפִים", מַהוּ רְצָפִים? אָמַר קֻדְשָׁא בְּרִיךְ הוּא: כְּדֵין יָאוּת לְמֵיכַל מַאן דְּאָמַר דֵּלָטוֹרְיָא עַל בָּנַי כוּ'. 

CCאָמַר רַבִּי עֲקִיבָא: אַף עַל גַּב שֶׁיִּהְיֶה צַדִּיק גָּדוֹל מִכָּל הָעוֹלָם, וְיֹאמַר רַע לִפְנֵי הַקָדוֹשׁ בָּרוּךְ הוּא [שֶׁיִּתְלוֹנֵן עלָיו] אוֹ לָשׁוֹן הָרָע עַל יִשְׂרָאֵל, עָנְשׁוֹ גָּדוֹל מִכֻּלָּם, וְלֹא נִמְצָא צַדִּיק טוֹב כְּאֵלִיָּהוּ בְּכָל הַדּוֹר, וּמִפְּנֵי שֶׁאָמַר לָשׁוֹן הָרָע עַל יִשְׂרָאֵל וְכוּ' דִּכְתִיב וְכוּ', בְּאוֹתָה שָׁעה חָטָא הַרְבֵּה לְפָנָיו. בֹּא וּרְאֵה, מַה כָּתוּב בּוֹ: ''וְהִנֵּה מְרַאֲשֹׁתָיו עֻגַּת רְצָפִים''. מַהוּ רְצָפִים. <QM> אָמַר הַקָדוֹש בָּרוּךְ הוּא: כָּזֶה רָאוּי לְהַאֲכִיל, לְמִי שֶׁדִּבֵּר לָשׁוֹן הָרָע עַל בָּנַי וְכוּ'. DD

[[אָמַר]] ר' יִצְחָק: לֹא זָז אֵלִיָּהוּ מִשָּׁם, עַד שֶׁנִּשְׁבַּע לִפְנֵי הַקָּדוֹשׁ בָּרוּךְ הוּא לְהוֹרוֹת זְכוּתָן שֶׁל יִשְׂרָאֵל תָּמִיד, וְכָל מִי שֶׁעוֹשֶׂה זְכוּת הוּא מַקְּדִּים וְאוֹמֵר לִפְנֵי הַקָדוֹשׁ בָּרוּךְ הוּא: כָּךְ וְכָךְ עָשָׂה עַכְשָׁיו פְּלוֹנִי, וְאֵינוֹ זָז מִשָּׁם, עַד שֶׁיִּכְתְּבוּ זְכוּתֵהּ דְּהַהוּא גַּבְרָא דִּכְתִיב וְכוּ'. עַד כָּאן לְשׁוֹנוֹ בְּקִצּוּר. 

[[מִכָּל]] זֶה נוּכַל לִרְאוֹת אֶת גֹּדֶל הַזְּהִירוּת, שֶׁצָּרִיךְ כָּל אָדָם לְהִזָּהֵר בְּנַפְשׁוֹ מִלְּלַמֵּד חוֹבָה עַל כְּלַל יִשְׂרָאֵל, וְאַדְּרַבָּה יַרְגִּיל עַצְמוֹ תָּמִיד לְעוֹרֵר רַחֲמִים וּלְהַזְכִּיר זְכוּתָן, וַעֲבוּר זֶה יִהְיֶה אָהוּב וְחָבִיב לִפְנֵי הַקָָּדוֹשׁ בָּרוּךְ הוּא כִּדְמָצִינוּ בְּיוֹמָא {דף ע''ז, עין שם בגרסת הב''ח} לְעִנְיַן גַּבְרִיאֵל, בְּעֵת שֶׁעָמַד חוּץ לַפַּרְגּוֹד וְעוֹרֵר זְכוּת יִשְׂרָאֵל, הֵשִׁיב הַקָּדוֹשׁ בָּרוּךְ הוּא: מִי הוּא זֶה שֶׁמְּלַמֵּד זְכוּת עַל בָּנַי וְעַיְלוּהוּ לְגָוֹי {הכניסוהו לתוך הפרגוד} עֲבוּר זֶה, עַיֵּן שָׁם. 

[[וְכַיּוֹצֵא]] בָּזֶה מָצִינוּ בְּכַמָּה מְקוֹמוֹת בְּתָנָא דְּבֵי אֵלִיָּהוּ וּמֵהֶם בְּפֶרֶק י', ט בְּחֵלֶקָּ א', שֶׁעוֹרֵר הַרְבֵּה מְאֹד זְכוּת עַל יִשְׂרָאֵל. וְזֶה לְשׁוֹנוֹ שָׁם: רִבּוֹנוֹ שֶׁל עוֹלָם, רְאֵה נָא בְּעָנְיֵנוּ וְרִיבָה רִיבֵנוּ. וְיַעֲלֶה עֶלְבּוֹנֵנוּ לְפָנֶיךָ, מַה שֶּׁנַּעֲשָׂה לָנוּ בְּכָל שָׁעָה וְשָׁעָה. וּזְכֹר כַּמָּה בַּעֲלֵי בָּתִּים יֵשׁ בָּהֶם בְּיִשְׂרָאֵל, שֶׁאֵין לָהֶם פַּרְנָסָה, וְעוֹסְקְים בַּתּוֹרָה בְּכָל יוֹם תָּמִיד. וּזְכֹר כַּמָּה עֲנִיִּים יֵשׁ בָּהֶם בְּיִשְׂרָאֵל, שֶׁהָעוֹבְדֵי כּוֹכָבִים וּמַזָּלוֹת מוֹשְׁכִים אֶת בְּשָׂרָם מֵעֲלֵיהֶם (בְּמִסִּים וְאַרְנוֹנִיּוֹת), וְעוֹסְקִים בַּתּוֹרָה בְּכָל יוֹם תָּמִיד. זְכֹר כַּמָּה נְעָרִים יֵשׁ בָּהֶם בְּיִשְׂרָאֵל, שֶׁאֵינָם יוֹדְעִים בֵּין יְמִינָם לִשְׂמֹאלָם, וְעוֹסְקַין בַּתּוֹרָה בְּכָל יוֹם תָּמִיד. זְכֹר כַּמָּה זְקַנִים וּזְקֵנוֹת שֶׁיֵּשׁ בָּהֶם בְּיִשְׂרָאֵל, שֶׁמַּשְׁכִּימִין וּמַעֲרִיבִין לְבָתֵּי כְּנֵסִיּוֹת וּלְבָתֵּי מִדְרָשׁוֹת, וּמְחַמְּדִין וּמִתְאַוִּין וּמְצַפִּין לִישׁוּעָתְךָ בְּכָל יוֹם תָּמִיד וְכוּ'. אָבִי שֶׁבַּשָּׁמַיִם, זְכֹר אֶת בְּרִיתְךָ שֶׁכָּרַתָּ עִם הָרִאשׁוֹנִים, עִם הַשְּׁלֹשָה צַדִּיקִים: אַבְרָהָם, יִצְחָק וְיַעֲקֹב וְכוּ' וְגַם כָּתַבְתָּ לָנוּ בְּתוֹרָתֶךָ {ויקרא כ''ה ל''ה}: ''וְכִי יָמוּךְ אָחִיךָ וּמָטָּה יָדוֹ עִמָּךְ וְהֶחֱזַקְתָּ בּוֹ'' (פֵּרוּשׁ: לָכֵן גַּם אַתָּה תַּחֲזִיק יָדֵינוּ לְבַל נִמּוֹט לְעוֹלָם). אָבִי שֶׁבַּשָּׁמַיִם, זְכֹר כַּמָּה פִּסְּחִים וְכַמָּה סוּמִים יֵשׁ בָּהֶם בְּיִשְׂרָאֵל, שֶׁאֵין לָהֶם מְזוֹנוֹת, וַאֲפִלּוּ הָכֵי נוֹתְנִין שָׂכָר לַמְלַמְּדִים, שֶׁיִּלְמְדוּ עִם בְּנֵיהֶם תּוֹרָה. אָבִי שֶׁבַּשָּׁמַיִם זְכֹר לְיִשְׂרָאֵל שֶׁהֵם קנְיָנֶיךָ אֲשֶׁר מֵעוֹלָם שֶׁנֶּאֱמַר {דברים ל''ב ו'}: ''הֲלוֹא הוּא אָבִיךָ קָנֶךָ'' וְגוֹ' וְאוֹמֵר {משלי ח' כ''ב}: ''ה' קָנָנִי רֵאשִׁית דַּרְכּוֹ''. אָבִי שֶׁבַּשָּׁמַיִם, זְכֹר כַּמָּה אַלְמָנוֹת וִיתוֹמִים שֶׁיֵּשׁ בָּהֶם בְּיִשְׂרָאֵל, שֶׁעוֹסְקַין בַּתּוֹרָה וּבַמִּצְוֹת בְּכָל יוֹם תָּמִיד וְכוּ', עַיֵּן שָׁם. 

[[וּמִזֶּה]] יוּכַל לִלְמֹד כָּל אָדָם, אֵיךְ שֶׁצָּרִיךְ כָּל אֶחָד מִיִּשְׂרָאֵל לְעוֹרֵר רַחֲמִים לִפְנֵי הַקָּדוֹשׁ בָּרוּךְ הוּא עַל יִשְׂרָאֵל בִּדְבָרִים אֵלּוּ וְכַיּוֹצֵא בָּהֶם, כִּי גַּם הַיּוֹם יֶשְׁנָן זְכֻיּוֹת אֵלּוּ וְכַיּוֹצֵא בָּהֶן, לְמִי שֶׁיּוֹדֵעַ בִּזְמַנֵּנוּ אֶת הַמַּצָּב הַדַּל שֶׁל יִשְׂרָאֵל, וְאַף עַל פִּי כֵן יֵשׁ בָּרוּךְ ה' הַרְבֵּה לוֹמְדֵי תּוֹרָה וּמְקַיְּמֵי מִצְוֹת וְהַרְבֵּה מַחֲזִיקַי תּוֹרָה וְגוֹמְלֵי חֶסֶד וְעוֹשֵׂי צְדָקָה בְּכָל עֵבֶר וּפִנָּה. 

[[וְאִיתָא]] בְּתַנְחוּמָא {פרשת שופטים} עַל הַפָּסוּק {דְּבָרִים ט''ז י''ח}: ''וְשָׁפְטוּ אֶת הָעָם מִשְׁפַּט צֶדֶק'', אָמַר ר' יְהוּדָא בֶּן רַבִּי שָׁלוֹם: שֶׁיִּהְיוּ מַטִּין וּמְלַמְּדִין עֲלֵיהֶם זְכוּת לִפְנֵי הַקָּדוֹשׁ בָּרוּךְ הוּא, מִמִּי אַתְּ לָמֵד? מִגִּדְעוֹן בֶּן יוֹאָשׁ, שֶׁבְּיָמָיו הָיוּ יִשְׂרָאֵל בְּצָרָה, וְהָיָה הַקָּדוֹשׁ בָּרוּךְ הוּא מְבַקֵּשׁ אָדָם שֶׁיְּלַמֵּד עֲלֵיהֶן זְכוּת וְלֹא הָיָה מוֹצֵא, שֶׁהָיָה הַדּוֹר דַּל בְּמִצְוֹת וּבְמַעֲשִׂים, כֵּיוָן שֶׁנִּמְצָא זְכוּת בְּגִדְעוֹן, שֶׁלִּמֵּד עֲלֵיהֶם זְכוּת, מִיָּד נִגְלָה אֵלָיו הַמַּלְאָךְ, שֶׁנֶּאֱמַר {שופטים ו' י''א}: ''וַיָּבֹא מַלְאַךְ ה''' וְגוֹ', {שָׁם י''ד}: ''וַיֹּאמֶר לֵךְ בְּכֹחֲךָ זֶה'', בְּכֹחַ זְכוּת שֶׁלִּמַּדְתָּ עַל בָּנַי. הֱוֶי: ''וְשָׁפְטוּ אֶת הָעָם מִשְׁפַּטּ צֶדֶקּ'', שֶׁיִּהְיוּ מְלַמְּדִים זְכוּת עַל הַדּוֹר. מִכָּל זֶה נוּכַל לְהָבִין מַעֲלַת הַמְלַמֵּד זְכוּת לִפְנֵי הַקָּדוֹשׁ בָּרוּךְ הוּא. וְנַעֲשֶׂה אַחַר כָּךְ מֶרְכָּבָה לָאוֹר שֶׁל הֵיכַל הַקְּדֻשָּׁה שֶׁנִּקְרָא הֵיכַל הַזְּכוּת, שֶׁשָּׁם מַזְכִּירִין זְכוּתָן שֶׁל יִשְׂרָאֵל כִּדְאִיתָא בְּ''סֵפֶר חֲרֵדִים''. 

~ פרק ח' - מידת הסבלנות בעבורה נמחלים עוונותיו 

<b>בּוֹ יְבֹאַר מִדַּת הַסַּבְלָנוּת, וְשֶׁעֲבוּר זֶה נִמְחָלִין עֲוֹנוֹתָיו.</b> 

[[עוֹד]] יִזָּהֵר מְאֹד לְהַרְגִּיל אֶת עַצְמוֹ בְּמִדַּת הַסַּבְלָנוּת, שֶׁיִּהְיֶה מִתְרַצֶּה לְכָל מַה שֶּׁיֶּאֱרַע לוֹ. כִּדְאִיתָא בְּאָבוֹת דְּרַבִּי נָתָן {פרק מ''א משנה י''א}, וְזֶה לְשׁוֹנוֹ: הֱוֵי לָמוּד לְקַבֵּל אֶת הַצַּעַר וֶהֱוֵי מוֹחֵל עַל עֶלְבּוֹנְךָ. וְיִהְיֶה נָקֵל לוֹ עַל יְדֵי זֶה מִדַּת שְׁמִירַת הַלָּשׁוֹן, דְּאִי לָאו הָכִי יִצְטָרֵךְ לְהִתְגַבֵּר עַל יִצְרוֹ תָּמִיד, שֶׁלֹּא לָלֶכֶת וּלְסַפֵּר לַאֲחֵרִים מַה שֶּׁהָיָה בֵּינוֹ וּבֵין פְּלוֹנִי, אוֹ לְהִזָּהֵר בְּאֵיזֶה אֹפֶן לְסַפֵּר (וּכְמוֹ שִׁנִּתְבָּאֵר בֶּחָפַץ חַיִּים בְּחַלֶק א' כְּלָל י' סָעִיף י''ג י''ד ט''ו), וּפַעַם יְנַצַּח אֶת הַיֵּצֶר וּפַעַם הַיֵּצֶר יְנַצְּחֶנּוּ. וַאֲפִלּוּ אֶחָד יְחָרְפֶנּוּ בְּפָנָיו, לֹא יָשִׁיב לוֹ כְּלָל וְיֵדַע כִּי הַכֹּל מֵאֵת ה' הוּא עֲבוּר עֲוֹנוֹתָיו, וַעֲוֹנוֹתָיו הֵם הַמְחָרְפִין אוֹתוֹ. 

[[וּכְשֶׁיִּהְיֶה]] מְקַבֵּל אֶת הַדִּין עַל עַצְמוֹ בֶּאֱמֶת, בְּוַדַּאי הַקָּדוֹשׁ בָּרוּךְ הוּא יְרוֹמֵם קַרְנוֹ לְמַעְלָה עֲבוּר זֶה בָּעוֹלָם הַזֶּה וּבָעוֹלָם הַבָּא, כְּמוֹ שֶׁמָּצִינוּ {שמואל ב' ט''ז} אֵצֶל דָּוִד הַמֶּלֶךְ עָלָיו הַשָּׁלוֹם, בְּשָׁעָה שֶׁקִּלֵּל אוֹתוֹ שִׁמְעִי בֶּן גֵּרָא וְעִפֵּר אוֹתוֹ בְּעָפָר, וְרָצוּ עַבְדֵי דָּוִד לְקַנְאוֹת לִכְבוֹדוֹ עֲבוּר זֶה, לֹא הִנִּיחַ לָהֶם וְקִבֵּל עַל עַצְמוֹ הַדִּין בְּאָמְרוֹ {שם י'}: ''ה' אָמַר לוֹ קַלֵּל'', וְאָמְרוּ רַזַ''ל, שֶׁבְּאוֹתוֹ שָׁעָה זָכָה דָּוִד לִהְיוֹת הָרְבִיעִי לְרַגְלֵי מֶרְכָּבָה. 

[[וּכְהַאי]] גַּוְנָא בְּכָל אָדָם וְאָדָם, אִם יִזְכֶּה לְמִדָּה זוֹ בִּשְׁלֵמוּת יִהְיֶה נֶחְשָׁב לֶעָתִיד מֵאוֹהֲבֵי ה' יִתְבָּרַךְ וְיָאִיר כְּצֵאת הַשֶּׁמֶשׁ בִּגְבוּרָתוֹ, כְּמוֹ שֶׁאָמְרוּ חֲזַ''ל {שבת דף פ''ח}: הַנֶּעֱלָבִין וְאֵינָן עוֹלְבִין, שׁוֹמְעִין חֶרְפָּתָן וְאֵינָן מְשִׁיבִין, עוֹשִׂין מֵאַהֲבָה וּשְׂמֵחִין בְּיִסּוּרִין, עֲלֵיהֶם הַכָּתוּב אוֹמֵר {שופטים ה' ל''א}: ''וְאֹהֲבָיו כְּצֵאת הַשֶּׁמֶשׁ בִּגְבֻרָתוֹ''. 

[[וּפֵרְשׁוּ]] הַמְפָרְשִׁים דְּקָחָשִׁיב כָּאן ג' מַדְרֵגוֹת: <b>א.</b> שֶׁאֵינוֹ עוֹלֵב לַחֲבֵרוֹ כְּשֶׁחֲבֵרוֹ מְחָרְפוֹ, אֲבָל יָכוֹל לִהְיוֹת שֶׁיָּשִׁיב. <b>ב.</b> שֶׁמַּעֲמִיד עַל עַצְמוֹ שֶׁלֹּא לְהָשִׁיב, כְּדֵי שֶׁלֹּא יַשִּׂיג יוֹתֵר בִּזָּיוֹן עַל יְדֵי זֶה מֵחֲבֵרוֹ. <b>ג.</b> עוֹשִׂין מֵאַהֲבָה וּשְׂמֵחִין בְּיִסּוּרִין, פֵּרוּשׁ: מַה שֶׁאֵינוֹ מֵשִׁיב הוּא מִצַּד הָאַהֲבָה לַה' וּמְקַבֵּל יִסּוּרִין אֵלּוּ בְּשִׂמְחָה *, וּכְשֶׁמַּגִּיעַ לַמַּדְרֵגָה הַשְּׁלִישִׁית, זוֹכֶה לְכָל הַכָּבוֹד הַזֶּה, כִּי מִדָּה זוֹ בָּאָה לָאָדָם מִצַּד קְדֻשַּׁת הַנֶּפֶשׁ וּמֵאֱמוּנָתָהּ הַטְּהוֹרָה בַּה', שֶׁהוּא מַשְׁגִּיחַ עַל כָּל דְּרָכָיו, כְּמוֹ שֶׁכָּתוּב {איוב ל''ד כ''א}: ''כִּי עֵינָיו עַל דַּרְכֵי אִישׁ'' וְגוֹ', וְעוֹשֶׂה הַכֹּל לְטוֹבָתוֹ, כִּדְאִיתָא בְּמִדְרַשׁ תַּנְחוּמָא וְזֶה לְשׁוֹנוֹ: צָרִיךְ הָאָדָם לִהְיוֹת שָׂמֵחַ בְּיִסּוּרִין יוֹתֵר מִן הַטּוֹבָה, שֶׁאֲפִלּוּ הָאָדָם בְּטוֹבָה כָּל יָמָיו לֹא נִמְחֲלוּ לוֹ הָעֲוֹנוֹת שֶׁבְּיָדוֹ, וּבַמֶּה נִמְחָל לוֹ? בְּיִסּוּרִין. אָמַר ר' אֶלְעָזָר: צָרִיךְ אָדָם לְהַחֲזִיקּ טוֹבָה לְהַקָדוֹשׁ בָּרוּךְ הוּא, בִּזְמַן שֶׁיִּסּוּרִין בָּאִין עָלָיו, לָמָּה? שֶׁהַיִּסּוּרִין מוֹשְׁכִין אֶת הָאָדָם לְהַקָדוֹשׁ בָּרוּךְ הוּא, שֶׁנֶּאֱמַר {משלי ג' י''ב}: ''כִּי אֶת אֲשֶׁר יֶאֱהַב ה' יוֹכִיחַ'', אִם יִסּוּרִין בָּאִין עַל הָאָדָם, יַעֲמֹד בָּהֶם וִיקַבְּלֵם, לָמָּה? שֶׁאֵין סוֹף לְמַתַּן שְׂכָרָן. {תהילים ל''ז ז'} ''דּוֹם לַה' וְהִתְחוֹלֵל לוֹ'', צַפֵּה לְהַקָּדוֹשׁ בָּרוּךְ הוּא. אִם הֵבִיא עָלֶיךָ יִסּוּרִים, אַל תְּהִי מְבַעֵט בָּהֶם, אֶלָּא הֱוֵי מְקַבְּלָן כַּחֲלִילִין (פֵּרוּשׁ: כְּלֵי זֶמֶר). עַד כָּאן לְשׁוֹנוֹ. וּסְבִילַת הָעֶלְבּוֹן הוּא בִּכְלַל יִסּוּרִין כַּנַּ''ל ''עוֹשִׂין מֵאַהֲבָה וּשְׂמֵחִין בְּיִסּוּרִין''. 

AA* וְכָתוּב בְּסֵפֶר ''תּוֹלְדוֹת אָדָם'', שֶׁפַּעַם אַחַת נָסַע הַצַּדִּיק ר' זַלְמָן, תַּלְמִידוֹ שֶׁל הַגְּרָ''א זַ''ל, עִם אָחִיו הַגָּאוֹן ר' חַיִּים מִוּוֹלאָזִין זללה''ה בַּדֶּרֶךְ, וַיְהִי בְּבוֹאָם לַמָּלוֹן, דִּבֵּר אִתָּם בַּעַל הַמָּלוֹן קָשׁות וְלֹא נָתַן לָהֶם מָקוֹם לָלוּן, וְכַאֲשֶׁר נָסְעוּ מִשָּׁם, וַיַּרְא ר' חַיִּים אֶת אָחִיו ר' זַלְמָן, וְהִנֵּה הוּא בּוֹכֶה, וַיאמֶר לוֹ: לָמָּה אַתָּה בּוֹכֶה. <QM> הֲשַׂמְתָּ לִבְּךָ אֶל דִּבְרֵי הָאִישׁ, וַאֲנִי לֹא נָתַתִּי לִבִּי לְכָל הַדְבָרִים. עָנָה ר' זַלְמָן: אֵין אֲנִי בּוֹכֶה חָלִילָה עַל גְּנוּת, שֶׁדִּבֵּר אֵלֵינוּ הָאִישׁ, אַךְ הִרְגַּשְׁתִּי מְעַט כְּאֵב לֵב מִדִּבְרֵי הָאִישׁ, וּבוֹכֶה אֲנִי, עַל שֶׁלֹּא הִגַּעְתִּי עֲדַיִן לְמַעֲלַת {שבת דף פ''ח:} ''הַנֶּעֱלָבִין וְאֵינָן עוֹלְבִין וְכוּ' שְׂמֵחִין'' וְכוּ': BB

[[וּכְשֶׁיִּרְצֶה]] הָאָדָם לְהִתְדַּבֵּק בְּמִדָּה זוֹ שֶׁל הַסַּבְלָנוּת, יִתְבּוֹנֵן תָּמִיד בְּגוּף עֹנֶשׁ הָעֲוֹנוֹת בַּגֵּיהִנֹּם וּבַגִּלְגּוּל, כְּמוֹ שֶׁאָמְרוּ חֲזַ''ל {ערובין דף י''ט.} {תהילים פ''ד ז'}: ''עֹבְרֵי בְּעֵמֶק הַבָּכָא (זוֹ גֵּיהִנֹּם) מַעְיָן יְשִׁיתוּהוּ'', שֶׁמּוֹרִידִין דְּמָעוֹת כְּנַחַל שֶׁל שִׁיתִין. וְיָדוּעַ דְּאֵשׁ שֶׁל מָדוֹר א' שֶׁבַּגֵּיהִנֹּם הִיא שִׁשִּׁים פְּעָמִים יוֹתֵר מֵהָאֵשׁ שֶׁלָּנוּ וְשֶׁל מָדוֹר ב' הִיא שִׁשִּׁים פְּעָמִים מִמָּדוֹר א', וְכֵן כְּהַאי גַּוְנָא יִכְפֹּל הָעֹנֶשׁ בְּכָל הַמְּדוֹרוֹת. וּכְבָר כָּתַב הָרַמְבַּ''ן בְּסִפְרוֹ ''שַׁעַר הַגְּמוּל'', שֶׁשָּׁעָה אַחַת בַּגֵּיהִנֹּם הִיא קָשָׁה יוֹתֵר מִיִּסּוּרֵי אִיּוֹב כָּל יָמָיו. וְגַם יָדוּעַ דְּעֹנֶשׁ הַגִּלְגּוּל הוּא קָשֶׁה יוֹתֵר מֵעֹנֶשׁ הַגֵּיהִנֹּם. 

[[עַל]] כֵּן כְּשֶׁיִּתְבּוֹנֵן הָאָדָם בְּמַעֲשָׂיו תָּמִיד וְיֵדַע כִּי הוּא גַּם כֵּן לֹא יִנָּקֶה כְּיוֹם הַדִּין מֵהָעֹנֶשׁ הַנּוֹרָא, בְּוַדַּאי יִהְיֶה מְקַבֵּל עַל עַצְמוֹ בְּרֹב שִׂמְחָה הַמִּדָּה הַזּוֹ לִהְיוֹת סַבְלָן וּמַעֲבִיר עַל מִדּוֹתָיו תָּמִיד, תְּמוּרַת עֳנָשִׁין הַקָּשִׁים הַנַּ''ל. (כְּמוֹ שֶׁכָּתוּב בְּ''סֵפֶר חֲרֵדִים'' וְזֶה לְשׁוֹנוֹ: בְּשָׁמְעִי כָּל מְחָרְפַי וּמְגַדְּפַי בָּרַבִּים, אָשִׂים נֶגְדִּי כַּף מֹאזְנַיִם, בְּכַף אַחַת אַשְׁמוֹתַי, וּבְכַף שְׁנִיָּה הַחֵרוּפִין וְהַגִּדּוּפִין וָאַבִּיט, כִּי כַּף הָאֲשָׁמוֹת מָטָה מַטָּה. וָאֶשְׁתֹּק וָאַצְדִּיקּ דִּינִי. וְכֵן אֶעֱשֶׂה לְכָל מִינֵי צַעַר בְּדִבּוּר וּמַעֲשֶׂה). דַּהֲלֹא אָנוּ רוֹאִין בְּחוּשׁ, שֶׁנָּקֵל לוֹ לָאָדָם לְקַבֵּל עַל עַצִמוֹ כָּל הַבִּזְיוֹנוֹת, אִם עַל יְדֵי זֶה יִמָּנַע מִמֶּנּוּ 

[[הֶפְסֵד]] נְכָסָיו, כְּגוֹן בְּעֵת הַשְּׂרֵפָה וּשְׁאָרֵי צָרוֹת, רַחֲמָנָא לִיצְלָן, וְעַל אַחַת כַּמָּה וְכַמָּה אִם יוֹדֵעַ שֶׁבָּזֶה יְסֻלַק מֵעָלָיו עָנְשֵׁי הַגּוּף הַחֲמוּרִין. וּמִכָּל זֶה נוּכַל לָדוּן בְּכָל שֶׁכֵּן לְעִנְיַן הַסַּבְלָנוּת, שֶׁלֹּא יִקְשֶׁה עַל הָאָדָם, רַק בְּעֵת שֶׁהוּא עוֹמֵד נֶגֶד חֲבֵרוֹ וְשׁוֹמֵעַ בִּזְיוֹנוֹ. 

[[וּנְבָאֵר]] דְּבָרֵינוּ, כִּי אֲפִלּוּ אִם לֹא הָיוּ מוֹחֲלִין לוֹ בִּשְׁבִיל זֶה, אֲפִלּוּ עַל עֲבֵרָה אַחַת בִּשְׁלֵמוּת, וְרַק לְהָקֵל עָנְשׁוֹ, גַּם כֵּן כְּדַאי הוּא לוֹ וְכַנַּ''ל. וְכָל שֶׁכֵּן אִם מוֹחֲלִין לוֹ בִּשְׁלֵמוּת עֲבוּר עֲבֵרָה אַחַת, וְעַל אַחַת כַּמָּה וְכַמָּה בָּזֶה שֶׁיָּדוּעַ לָנוּ, שֶׁמּוֹחֲלִין לוֹ עֲבוּר זֶה עַל כָּל עֲבֵרוֹת שֶׁיֵּשׁ לוֹ, אֲפִלּוּ לְאוֹתָן הַנִּקְרָאִים בְּשֵׁם פֶּשַׁע, רַקּ שֶׁיִּזָּהֵר מִכָּאן וּלְהַבָּא שֶׁלֹּא לַעֲשׂוֹתָם. כְּמוֹ שֶׁאָמְרוּ חֲזַ''ל {יומא כ''ג.}: כָּל הַמַּעֲבִיר עַל מִדּוֹתָיו מַעֲבִירִין לוֹ עַל כָּל פְּשָׁעָיו שֶׁנֶּאֱמַר {מיכה ז' י''ח}: ''נֹשֵׂא עָוֹן וְעֹבֵר עַל פֶּשַׁע''. לְמִי נוֹשֵׂא עָוֹן? לְמִי שֶׁעוֹבֵר עַל פֶּשַׁע. 

[[אַךְ]] מִי שֶׁהוּא רוֹצֶה שֶׁהַקָּדוֹשׁ בָּרוּךְ הוּא יִמְחֹל לוֹ אֲפִלּוּ עַל פְּשָׁעָיו, יִזָּהֵר גַּם כֵּן שֶׁהוּא לֹא יַקְפִּיד כְּלָל, אֲפִלּוּ יוֹדֵעַ בְּוַדַּאי שֶׁעָשָׂה חֲבֵרוֹ נֶגְדּוֹ בְּמֶרֶד וּבְמַעַל שֶׁזֶּה נִקְרָא פֶּשַׁע, כְּמַאֲמָרָם {יומא ל''ו:} פְּשָׁעִים אֵלּוּ הַמְּרָדִים, וְזֶהוּ שֶׁדִּיְּקוּ: לְמִי נוֹשֵׂא עָוֹן? לְמִי שֶׁעוֹבֵר עַל פֶּשַׁע, (דְּבֶאֱמֶת הַקָּדוֹשׁ בָּרוּךְ הוּא מוֹחֵל לוֹ אֲפִלּוּ עַל פְּשָׁעָיו כְּמוֹ שֶׁכָּתוּב: ''מַעֲבִירִין לוֹ עַל כָּל פְּשָׁעָיו'', וְנָקַט הַכָּתוּב ''נֹשֵׂא עָוֹן'' מִשּׁוּם סֵדֶר מִדּוֹתָיו שֶׁל הַקָּדוֹשׁ בָּרוּךְ הוּא דְּקָחָשִׁיב, שֶׁהוּא נוֹשֵׂא עָוֹן וְגַם עוֹבֵר עַל פֶּשַׁע וּכְמוֹ שֶׁכָּתוּב בַּתּוֹרָה {שמות ל''ד ז'}: ''נֹשֵׂא עָוֹן וָפֶשַׁע''). וּמִדָה זוֹ מוֹעֶלֶת לָאָדָם גַּם כֵּן לִפְעָמִים לְהוֹסִיף לוֹ יָמִים, אֲפִלּוּ אִם כְּבָר נִגְזַר עָלָיו שֶׁיָּמוּת. 

[[כִּדְאִיתָא]] {ר''ה י''ז.} בְּמַעֲשֶׂה דְּרַב הוּנָא בְּרֵהּ דְּרַב יְהוֹשֻׁעַ דְּחָלַשׁ, וְעָל רַב פָּפָּא לְשִׁיּוֹלֵי בֵּהּ (פֵּרוּשׁ: לְבַקְּרוֹ), חָזָא דְּתַקּיף לֵהּ עָלְמָא, אָמַר לְהוּ: צְבִיתוּ לֵהּ זְוַדְתָּא (פֵּרוּשׁ: תַּכְרִיכִין), לְסוֹף אִתְּפַח (פֵּרוּשׁ: נִתְרַפֵּא). הֲוָה קָמִכְסִיף רַב פָּפָּא לְמֶחְזְיֵהּ. אָמַר לֵהּ: מַאי חָזֵית? אָמַר לֵהּ: אִין הָכֵי הֲוָה (מִיתָה נִקְנְסָה עָלַי), וְאָמַר לְהוּ הַקָּדוֹשׁ בָּרוּךְ הוּא: הוֹאִיל וְלָא מוֹקִּים בְּמִלֵּהּ, לָא תוֹקְמוּ בַּהֲדֵהּ. 

CCרַב הוּנָא בְּנוֹ שֶׁל רַבִּי יְהוֹשֻׁעַ, נֶחֱלָה וְעָלָה רַב פָּפָּא לְבַקְרוֹ. רָאָה רַב פָּפָּא שֶׁהוֹלֵךְ לְהִסְתַּלֵּק מִן הָעוֹלָם, אָמַר לַסּוֹבְבִים אוֹתוֹ: הֲכִינוּ לוֹ תַּכְרִיכִין. וּלְבַסּוֹף נִתְרַפֵּא רַב הוּנָא. הָיָה רַב פָּפָּא מִתְבַּיֵּשׁ לִרְאוֹת פְּנֵי רַב הוּנָא. אָמַר לוֹ רַב הוּנָא: בֶּאֱמֶת, כָּךְ נִגְזַר עלַי, וְאָמַר הַקָדוֹשׁ בָּרוּךְ הוּא: מִכֵּיוָן שֶׁהוּא מַעֲבִיר עַל מִדּוֹתָיו, גַּם אַתֶּם אַל תְּדַקְדְּקוּ אַחֲרָיו. DD

[[עַל]] כָּךְ צָרִיךְ הָאָדָם לְהִתְדַּבֵּק תָּמִיד בַּמִּדָּה הַקְּדוֹשָׁה הַזּוֹ, וְיִהְיֶה טוֹב לוֹ בָּזֶה וּבַבָּא. 

[[עוֹד]] זֹאת יִרְאֶה שֶׁלֹּא לְקַבֵּל עָלָיו שׁוּם הִתְמַנּוּת, אִם לֹא לִדְבַר מִצְוָה, כִּי קָרוֹב הַדָּבָר שֶׁיִּכָּשֵׁל עַל יְדֵי זֶה בַּעֲוֹן לָשׁוֹן הָרָע, וִיקַּיֵּם בְּעַצְמוֹ מַאֲמַר חֲזַ''ל {סנהדרין י''ד.} הֱוֵי קָבֵל וְקַיָּם. וְהִנֵּה בְּדֶרֶךְ כְּלָל יְמַעֵט הָאָדָם הָרוֹצֶה לִהְיוֹת שָׁלֵם בִּדְרָכָיו הַהִתְחַבְּרוּת עִם בְּנֵי אָדָם בְּכָל יְכָלְתּוֹ. וַאֲפִלּוּ אִם הוּא בַּעַל מַשָּׂא וּמַתָּן שֶׁצָּרִיךְ לִפְעָמִים לְהִתְחַבֵּר עִם אֲנָשִׁים שֶׁאֵינָם הֲגוּנִים כְּלָל, לִשָּׂא וְלִתֵּן עִמָּהֶם, מִכָּל מָקוֹם, כָּל זְמַן שֶׁאֵין הַהֶכְרֵחַ הַגָּדוֹל מְבִיאוֹ לְהִתְחַבֵּר עִמָּהֶם, יִתְרַחֵק מֵהֶם. 

~ פרק ט' - מידת הבטחון וקביעת עיתים לתורה 

<b>בּוֹ יְבֹאַר מִדַּת הַבִּטָּחוֹן וּקְבִיעֵת עֵתִּים לַתּוֹרָה.</b> 

[[עוֹד]] זֹאת יִרְאֶה לְחַזֵּק תָּמִיד אֶת עַצְמוֹ בְּמִדַּת הַבִּטָּחוֹן, כִּי מִלְּבַד שֶׁהִיא מִדָּה קְדוֹשָׁה וּמֻכְרַחַת לְדֶרֶךְ עֲבוֹדָה הַתַּכְלִיתִי, עוֹד זֹאת צְרִיכָה מְאֹד לְעִנְיַן מִדַּת שְׁמִירַת הַלָּשׁוֹן. כִּי יָדוּעַ הוּא שֶׁכַּמָּה פְּעָמִים יֵרַע לִבּוֹ מְאֹד עַל חֲבֵרוֹ, וְהַיֵּצֶר מְסִיתוֹ לֵילֵךְ וּלְפַרְסְמוֹ לְאִישׁ רַע וּבְלִיַּעַל עַל דָּבָר, שֶׁלְּפִי דַּעְתּוֹ נָגַע לוֹ בְּעִסְקוֹ, אוֹ שֶׁנִּגְרַע לוֹ מִכְּבוֹדוֹ עַל יָדוֹ, וְקָשֶׁה לוֹ מְאֹד לְהִתְגַּבֵּר עַל יִצְרוֹ בְּעִנְיָן זֶה. אֲבָל כַּאֲשֶׁר יִתְיַשֵּׁב הָאָדָם בְּדַעְתּוֹ בְּמַה שֶּׁאָמְרוּ חֲזַ''ל, שֶׁאֵין אָדָם נוֹגֵעַ בַּמּוּכָן לַחֲבֵרוֹ אֲפִלּוּ כִּמְלֹא נִימָא, וּלְכָל אֶחָד יִנָּתֵן, מַה שֶּׁנִּגְזַר עָלָיו מִן הַשָּׁמַיִם, הֵן לְעִנְיַן כָּבוֹד וְהֵן לְעִנְיַן מָמוֹן, כְּמוֹ שֶׁאָמְרוּ חֲזַ''ל בְּיוֹמָא {דף ל''ח.}: מִכָּאן אָמַר בֶּן עֲזַאי: בְּשִׁמְךָ יִקְרָאוּךָ וּבִמְקוֹמְךָ יוֹשִׁיבוּךָ וּמִשֶּׁלְּךָ יִתְּנוּ לָךְ וְכוּ', אָז יִרֶף מִמֶּנּוּ הַיֵּצֶר. 

[[וְאַגַּב]] נְבָאֵר מְעַט מִדַּת הַבִּטָּחוֹן וְנָבוֹא אַחַר כָּךְ לְעִנְיָנֵנוּ. דָּוִד הַמֶּלֶךְ עָלָיו הַשָּׁלוֹם אָמַר {תהילים ל''ז ג'}: ''בְּטַח בַּה' וַעֲשֵׂה טוֹב שְׁכָן אֶרֶץ וּרְעֵה אֱמוּנָה''. מִתְּחִלָּה הִזְהִיר אֶת הָאָדָם בְּמִדַּת הַבִּטָּחוֹן וְאַחַר כָּךְ עַל עֲשִׂיַּת הַטּוֹב, כִּי הוּא כִּיסוֹד חָזָקּ, שֶׁיּוּכַל לְהִבָּנוֹת עָלָיו כָּל בִּנְיָן. לְמָשָׁל, הַתּוֹרָה הַקְּדוֹשָׁה צִוְּתָה אוֹתָנוּ שֶׁנִּזָּהֵר בְּלִמּוּד הַתּוֹרָה תָּמִיד, וּלְפָחוֹת בִּקְבִיעוּת עִתִּים לַתּוֹרָה, וְכֵן בִּנְתִינַת הַצְּדָקָה, וְכַדּוֹמֶה מֵעִנְיְנֵי הַמִּצְוֹת, אֲשֶׁר יֵרָאֶה לִכְאוֹרָה הֶפְסֵד לָאָדָם עַל יְדֵי זֶה בְּמָמוֹנוֹ. וְהַיֵּצֶר הָרָע מְסִיתוֹ לֵאמֹר: פֶּן מָה אֶעֱשֶׂה בְּאַחֲרִיתִי, אִם לֹא אֶשְׁתַּדֵּל בְּיוֹתֵר בְּעִנְיַן עֲסָקַי, וּבִפְרָט בְּעֵת זוֹ שֶׁמֻּכְשֶׁרֶת בְּיוֹתֵר לִסַּע וְלֵילֵךְ לְשָׁם וּלְשָׁם, וְאִם לֹא עַכְשָׁיו, אֵימָתַי? וּמִשְׁתַּדֵּל לְהַפְרִיעַ מִמֶּנּוּ עַל יְדֵי זֶה הָעֵת הַקְּבוּעָה לַתּוֹרָה. וְכֵן מִנְּתִינַת הַצְּדָקָה עַל יְדֵי טְעָנוֹת אֵלּוּ וְכַדּוֹמֶה לָזֶה. לְכָךְ בָּא הַכָּתוּב כְּמַזְהִיר: ''בְּטַח בַּה''', שֶׁהוּא בְּוַדַּאי יַשְׁלִים לְךָ אֶת כָּל הָרָאוּי לָבוֹא לְךָ. ''וַעֲשֵׂה טוֹב'', עַל יְדֵי זֶה תּוּכַל לַעֲשׂוֹת כָּל טוֹב. וְכַמֻּזְכָּר בִּירוּשַׁלְמִי {סוטה פ''ט} וְזֶה לְשׁוֹנוֹ: בְּאֶחָד שֶׁהָיָה לוֹמֵד וַהֲווֹ צָוְחִין לֵהּ בִּפְרַגְּמַטְיָא (פֵּרוּשׁ: שֶׁהָיוּ צוֹעֲקִים הַקּוֹנִים שֶׁיָּבוֹא עִם סְחוֹרָתוֹ לִמְכֹּר) וַהֲוָה אָמַר: לֵית אֲנָא מְבַטֵֹּל עֹנָתִי, אִין חָמֵי לְמֵיתֵי מֵיתֵי הוּא, (וְזֶה לְשׁוֹן ''קָרְבַּן הָעֵדָה'': וְהָיָה אוֹמֵר: אֵין אֲנִי מְבַטֵּל הַשָּׁעָה, שֶׁקָּבַעְתִּי לְלִמּוּד הַתּוֹרָה בִּשְׁבִיל הַרְוָחַת מָמוֹן, אִם רָאוּי שֶׁיָּבוֹא לִי רֶוַח, יָבוֹא הוּא מֵעַצְמוֹ מֵהַקָדוֹשׁ בָּרוּךְ הוּא, אַף לְאַחַר שֶׁאֶגְמֹר קְבִיעַת לִמּוּדִי). 

[[וְהִנֵּה]] זֶה דָּבָר שֶׁהַשֵּׂכֶל יְחַיְּבֵהוּ וַדַּאי, כִּי אֵיךְ יִתָּכֵן שֶׁהַקָּדוֹשׁ בָּרוּךְ הוּא יִגְרַע מִן הָאָדָם מְזוֹנוֹ, שֶׁקָּבַע לוֹ בְּרֹאשׁ הַשָּׁנָה, עֲבוּר שֶׁלֹּא רָצָה לְבַטֵּל הַזְּמַן הַקָּבוּעַ לוֹ לַתּוֹרָה? וַאֲפִלּוּ אִם אֵרַע לוֹ, שֶׁעַל יְדֵי קְבִיעַת עִתִּים שֶׁלּוֹ, נִסְבַּב לוֹ מְנִיעַת הָרֶוַח בְּיוֹם זֶה, אַף עַל פִּי כֵן אַל יִדְאַג מִזֶּה, כִּי הַרְבֵּה סִבּוֹת יֵשׁ לַמָּקוֹם, וְאִם לֹא בְּיוֹם זֶה, יִתֵּן לוֹ בְּיוֹם אַחֵר, וְיֵדַע לְנָכוֹן כִּי עַד כְּלוֹת זְמַן הַקָּבוּעַ לַטֶּרֶף שֶׁל שָׁנָה זוֹ, וְהוּא עַד רֹאשׁ הַשָּׁנָה כְּמוֹ שֶׁאָמְרוּ חֲזַ''ל, בְּוַדַּאי מְשַׁלֵּם מַה שֶּׁנִּגְזַר לוֹ מִן הַשָּׁמַיִם. וְאֵין הַחֲרִיצוּת וְהַהִשְׁתַּדְּלוּת בְּיוֹתֵר מוֹעִיל מְאוּמָה, כִּי בְּוַדַּאי לֹא יִתּוֹסֵף לוֹ מְאוּמָה עַל יְדֵי זֶה, שֶׁיַּעֲבֹר עַל רְצוֹנוֹ שֶׁל הַקָּדוֹשׁ בָּרוּךְ הוּא וְיַפְרִיעַ אֶת הָעֵת הַקְּבוּעָה לוֹ לְדִבְרֵי תּוֹרָה, וְכֵן מִלִּתֵּן מָמוֹנוֹ לִצְדָקָה וְכַדּוֹמֶה. אִם לֹא מִי שֶׁכָּפַר לְגַמְרֵי בַּה' וּבְהַשְׁגָּחָתוֹ, דְּעָלָיו כְּתִיב {דברים ז' י'}: ''וּמְשַׁלֵּם לְשׂנְאָיו אֶל פָּנָיו לְהַאֲבִידוֹ''. 

[[וַאֲפִלּוּ]] אִם הוּא רוֹאֶה, שֶׁיֵּשׁ אֵיזֶה אֲנָשִׁים, שֶׁמְּבַטְּלִים לְגַמְרֵי מִלִּמּוּדָם וּמַצְלִיחִים בְּעִסְקָם, יִתְבּוֹנֵן הֵיטֵב תָּמִיד בְּעִנְיָנָם וְיִרְאֶה, שֶׁכַּמָּה פְּעָמִים יִזְדַּמֵּן לָהֶם סִבּוּבִים, שֶׁיָּבוֹא עֲלֵיהֶם גַּיִס וְכַדּוֹמֶה מֵעִנְיְנֵי הַסִּבּוּבִים וְיִכְלֶה הַרְבֵּה מִמָּמוֹנָם עַל יְדֵי זֶה, וְהוּא מַה שֶּׁקִּבֵּץ אֶת הַמָּעוֹת שֶׁאֵינָן שֶׁלּוֹ (כְּמוֹ שֶׁכָּתוּב {ירמיה י''ז י''א}: ''עֹשֶׂה עֹשֶר וְלֹא בְמִשְׁפָּט, בַּחֲצִי יָמָו יַעַזְבֶנּוּ''), אוֹ בְּהַזְּמַן שֶׁאֵינוֹ שֶׁלּוֹ, כִּי הָיָה לוֹ לְיַחֵד עֵת זֶה לְתוֹרָה וְלַעֲבוֹדַת ה'. כְּמוֹ דְּאִיתָא בְּאָבוֹת דְּרַבִּי נָתָן פֶּרֶק כ''ט מִשְׁנָה ב' וְזֶה לְשׁוֹנוֹ: כָּל הַבּוֹטֵל מִדִּבְרֵי תּוֹרָה מוֹסְרִין לוֹ בַּטְלָנִין כְּנֶגְדּוֹ, (שֶׁיְּבַטְּלוּ אוֹתוֹ מֵעִנְיָנָיו שֶׁעָמַל בָּהֶן עַד עַתָּה) כְּגוֹן: אֲרִי וּזְאֵב וְנָמֵר וּבַרְדְּלָס וְנָחָשׁ וְהַגְּיָסוֹת וְהַלִּסְטִים בָּאִין וּמַקִּיפִין אוֹתוֹ וְנִפְרָעִין מִמֶּנּוּ שֶׁנֶּאֱמַר {תהילים נ''ח י''ב}: ''אַךְ יֵשׁ אֱלֹהִים שׂפְטִים בָּאָרֶץ'', עַד כָּאן לְשׁוֹנוֹ. וְהוּא מִדָּה כְּנֶגֶד מִדָּה, דְּתַחַת שֶׁהוּא מְבַטֵּל מִתּוֹרָה וְעָמֵל לֶאֱסֹף הוֹן רַב, מוֹסְרִין לוֹ בַּטְלָנִין כְּנֶגְדוֹ, שֶׁיְּבַטְּלוּ אוֹתוֹ מֵעִנְיָנָיו שֶׁעָמַל בָּהֶן עַד עַתָּה, דַּאֲפִלּוּ אִם אֵין הוֹרְגִין אוֹתוֹ הָאֲרִי וְהַזְּאֵב, נִסְבַּב לוֹ עַל כָּל פָּנִים עַל יָדָם הֶפְסֵד בְּמָמוֹנוֹ, כְּגוֹן שֶׁצָּרִיךְ לִבְרֹחַ מֵהֶן וּלְהַפְקִיר אֶת רְכוּשׁוֹ, אוֹ לְרַפְּאוֹת אֶת עַצְמוֹ מִמַּכּוֹתָם. וּפְעָמִים רַבּוֹת נִסְבַּב לוֹ מִן הַשָּׁמַיִם יִסּוּרִים רַבִּים וּמַחֲלוֹת גְּדוֹלוֹת, עַד שֶׁלְּבַסוֹף מוֹצִיא אוֹתָן הַמָּעוֹת, שֶׁלֹּא רָצָה לִתֵּן לִצְדָקָה, וּכְמַאֲמָרָם: בֵּיתָא דְּלָא פָּתוּחַ לְעַנְיָא, פָּתוּחַ לְאַסְיָא. וְגַם זֶה גּוּפָא בָּא לִפְעָמִים עֲבוּר בִּטּוּל תּוֹרָה וּכְמוֹ שֶׁאָמְרוּ חֲזַ''ל {ברכות ה'.} אִם רוֹאֶה אָדָם, שֶׁיִּסּוּרִין בָּאִין עָלָיו, יְפַשְׁפֵּשׁ בְּמַעֲשָׂיו. פִּשְׁפֵּשׁ וְלֹא מָצָא, יִתְלֶה בְּבִטּוּל תּוֹרָה. 

[[וְאִם]] כֵּן אָחִי, לָמָּה לְךָ לְקַבֵּץ מָעוֹת שֶׁאֵינָן שֶׁלְּךָ אוֹ לְעַכֵּב מֵהַמָּעוֹת שֶׁאַתָּה צָרִיךְ לִתֵּן לְחֶלְקוֹ שֶׁל הַקָּדוֹשׁ בָּרוּךְ הוּא וְהִיא הַצְּדָקָה אוֹ לִגְזֹל מֵהַזְּמַן שֶׁאַתָּה צָרִיךְ לְיַחֵד לִשְׁמוֹ שֶׁל הַקָּדוֹשׁ בָּרוּךְ הוּא וּלְקַבֵּץ בְּזֶה הַזְּמַן מָעוֹת, אֲשֶׁר לְבַסּוֹף תֻּכְרַח לְהַחֲזִירָם עַל יְדֵי יִסּוּרִים וְצָרוֹת [כְּגוֹן גְּיָסוֹת וּמַחֲלוֹת, רַחֲמָנָא לִיצְלָן, וְכַנַּ''ל] וְלִשְׂמֹחַ אֲשֶׁר נַפְשְׁךָ נִשְׁאֶרֶת לְךָ בַּחַיִּים מֵהֶן? כְּלָלוֹ שֶׁל דָּבָר, הָעוֹלָם וּמְלוֹאוֹ שֶׁל הַקָּדוֹשׁ בָּרוּךְ הוּא, וְהוּא בָּרָא כָּל הַבְּרוּאִים לִכְבוֹדוֹ, כְּמוֹ שֶׁאוֹמֵר הַכָּתוּב {ישעיה מ''ג ז'}: ''כָּל הַנִּקְרָא בִשְׁמִי וְלִכְבוֹדִי בְּרָאתִיו'' וְגוֹ', וּבְוַדַּאי לֹא יִגָּרַע מִמֶּנּוּ שׁוּם סִבָּה, אֲפִלּוּ בְּזֶה הָעוֹלָם, שֶׁיִּגְמֹר רְצוֹנוֹ, בֵּין לְטוֹב בֵּין לְמוּטָב, וְלָזֶה אָמַר הַכָּתוּב: ''בְּטַח בַּה' וַעֲשֵׂה טוֹב". 

~ פרק י' - עוד מעניין מידת הבטחון 

<b>גַּם זֶה מֵעֵנְיַן מִדַּת הַבִּטָּחוֹן.</b> 

[[וּבֶאֱמֶת]] כַּאֲשֶׁר יִתְבּוֹנֵן הָאָדָם, צָרִיךְ לְהִתְבּוֹשֵׁשׁ וּלְהִכָּלֵם, אֵיךְ לֹא נִבְטַח בַּה'. וְאַקְדִּים מַה שֶּׁבֵּאַרְתִּי הַכָּתוּב {ישעיה כ''ו ד'}: ''בִּטְחוּ בַה' עֲדֵי עַד כִּי בְּיָהּ ה' צוּר עוֹלָמִים''. וּבֵאַרְתִּי דִּלְשׁוֹן ''עֲדֵי עַד'' בָּא לְהוֹרוֹת לָנוּ, שֶׁאַף בִּזְמַנֵּנוּ שֶׁאָנוּ רוֹאִין קְצַת הֶסְתֵּר פָּנִים וְאֵין הַהַנְהָגָה גְּלוּיָה כְּמוֹ שֶׁהָיְתָה מִקֹּדֶם בִּזְמַן הַבַּיִת, וְעַל יְדֵי זֶה נִמְצְאוּ כַּמָּה כּוֹפְרִים וּמוֹרְדִין בְּהַקָּדוֹשׁ בָּרוּךְ הוּא, אַף עַל פִּי כֵן יִבְטַח בַּה'. 

[[מָשָׁל]] לְמָה הַדָּבָר דּוֹמֶה? לְמֶלֶךְ אֶחָד שֶׁהָיָה עַל כַּמָּה מֵאוֹת מְדִינוֹת וְנִהֵג אֶת מַלְכוּתוֹ בְּרֹב עֹז וְהָדָר, שֶׁהָיָה לוֹ דַי לְפַרְנֵס לְכָל מְקוֹמוֹת מֶמְשַׁלְתּוֹ לְכָל הַשָּׂרִים וְהַמְמוּנִים שֶׁתַּחְתָּיו בְּרֹב כָּבוֹד וָעֹז, וְאַחַר כָּךְ נִמְצְאוּ אֲנָשִׁים יְחִידִים בְּעִיר אַחַת אֲשֶׁר מְתֵי מְעַט מִסְפָּרָם, שֶׁמָּרְדוּ בְּרָמַת רוּחָם בַּמֶּלֶךְ, וְנִשְׁמַע הַדָּבָר לַמֶּלֶךְ. וּבְעוֹד שֶׁיָּשְׁבוּ כִּסְּאוֹת לַמִּשְׁפָּט לְעַיֵּן בְּעֹנֶשׁ הַמּוֹרְדִים, בְּתוֹךְ כָּךְ הָלַךְ הַמֶּלֶךְ בַּבֹּקֶר לְטַיֵּל בַּכֶּרֶם אֲשֶׁר לוֹ וְשָׁמַע קוֹל עוֹף מְצַפְצֵף בְּקוֹל נָעִים וְגַם טוֹב תֹּאַר מְאֹד. וְצִוָּה לְאֶחָד מֵעֲבָדָיו, שֶׁתֵּכֶף בְּיוֹם זֶה יִקָּחֶנּוּ וִישִׂימֶנּוּ בְּהֵיכָלוֹ, כְּדֵי שֶׁיֵּהָנֶה מִנְּעִימוּת קוֹלוֹ וּמִתָּאֳרוֹ, וְכֵן עָשָׂה. וּבְהוֹלִיכוֹ אֶת הָעוֹף לְהָבִיאוֹ לְהֵיכַל הַמֶּלֶךְ, הִתְחִיל הָעוֹף לְשׁוֹרֵר בְּקוֹל מָתוֹק וְנָעִים, וַיַּעַן אֶחָד מֵהַסְּכָלִים וַיֹּאמַר: עוֹף נָעִים וְנֶחְמָד, כַּמָּה גְּדוֹלָה תְּשׁוּקָתִי לִרְאוֹתְךָ וְלִשְׁמֹעַ אֶת קוֹל שִׁירָתְךָ הַנְּעִימָה, וְכַמָּה גָּדוֹל צַעֲרִי בְּזָכְרִי אֶת רֹב יְגוֹנְךָ אֲשֶׁר יִהְיֶה לְךָ, כִּי מֵאַיִן יִהְיֶה עַתָּה מְזוֹנְךָ, אַחֲרֵי שֶׁנִּשְׁמַע שֶׁיֵּשׁ מוֹרְדִים עַל הַמֶּלֶךְ? וַיַּעַן עֶבֶד הַמֶּלֶךְ אֵלָיו וַיֹּאמַר: הוֹי סָכָל וּפֶתִי, וְכִי מֶלֶךְ שֶׁהוּא מוֹשֵׁל עַל כַּמָּה מֵאוֹת מְדִינוֹת וְאוֹצָרוֹת רַבּוֹת בְּלִי שִׁעוּר, יִצְטָרֵךְ הָעוֹף, שֶׁנֶּהֱנָה הַמֶּלֶךְ מִתָּאֳרוֹ וְשָׂמֵחַ בְּצִפְצוּף נְעִימוּת קוֹלוֹ, לִדְאֹג עַל אֵיזֶה גַּרְגְּרֵי תְּבוּאָה שֶׁצָּרִיךְ לְדֵי סִפּוּקוֹ, מֵחֲמַת שֶׁנִּמְצֵאת בְּאֵיזוֹ מְדִינָה עִיר קְטַנָּה, שֶׁבָּהּ נִמְצְאוּ שְׁנַיִם, שְׁלֹשָה מוֹרְדִים? כֵּן הַדָּבָר מַמָּשׁ בְּעִנְיָנֵנוּ בְּקַל וָחֹמֶר אֶלֶף אֲלָפִים, כְּשֶׁנִּתְבּוֹנֵן הֵיטֵב, וְהוּא, הַקָּדוֹשׁ בָּרוּךְ הוּא בָּרָא אֶת הָעוֹלָם הַזֶּה, שֶׁהוּאֹ עוֹלָם הַגַּשְׁמִי, וְהָעוֹלָם הָעֶלְיוֹן. וְיָדוּעַ שֶׁבָּעוֹלָם הָעֶלְיוֹן נִכְלָלִים עוֹלָמוֹת הַרְבֵּה, כִּמְעַט עַד אֵין שִׁעוּר, אַךְ בְּדֶרֶךְ כְּלָל נֶחֱשָׁבִים בּוֹ ג' עוֹלָמוֹת: אֶחָד, עוֹלַם הַיְצִירָה וְהוּא עוֹלַם הַמַּלְאָכִים, וְעָלָיו עוֹלַם הַבְּרִיאָה, וְעַל כֻּלָּם עוֹלַם הָאֲצִילוּת, שֶׁשָּׁם הוּא אֲצִילוּת קָדְשׁוֹ יִתְבָּרַךְ. וּכְמוֹ שֶׁאָמְרוּ חֲזַ''ל, שֶׁעַל זֶה אָמַר הַכָּתוּב: כָּל הַנִּקְרָא בִשְׁמִי (הוּא עוֹלַם הָאֲצִילוּת) וְלִכְבוֹדִי בְּרָאתִיו (הוּא עוֹלַם הַבְּרִיאָה, שֶׁשָּׁם הוּא כִּסֵּא כְבוֹדוֹ שֶׁל הַקָּדוֹשׁ בָּרוּךְ הוּא) יְצַרְתִּיו (הוּא עוֹלַם הַיְצִירָה, שֶׁשָּׁם הוּא חַיּוֹת הַקֹּדֶשׁ, שֶׁרָאָה יְחֶזְקַאל הַנָּבִיא, וְכָל עוֹלַם הַמַּלְאָכִים) אַף עֲשִׂיתִיו (הוּא עוֹלָם הַזֶּה וְכָל הַגַּלְגַּלִּים). וְיָדוּעַ שֶׁעוֹלָם הַזֶּה וְכָל גַּלְגַּלָּיו הוּא כְּאַיִן וְאֶפֶס נֶגֶד עוֹלַם הַיְצִירָה, כִּי יֵשׁ בּוֹ כִּתּוֹת מַלְאָכִים הַרְבֵּה עַד אֵין שִׁעוּר, וּבְכָל כַּת נִמְצָאִים מַלְאָכִים כִּמְעַט אֵין מִסְפָּר, כְּמוֹ שֶׁכָּתוּב {דניאל ז' י'}: '' אֶלֶף אַלְפִין יְשַׁמְּשׁוּנֵּהּ וֻרִבּוֹ רִבְבָן קָדָמוֹהִי יְקוּמוּן'' {אלף אלפים משמשים אותו, ורבי רבבות עומדים לפניו}, וְאָמְרוּ חֲזַ''ל בַּחֲגִיגָה {דף י''ג:}, שֶׁכָּל זֶה הוּא בְּכַת אַחַת, וְלַכִּתּוֹת אֵין מִסְפָּר כְּמוֹ שֶׁאָמַר הַכָּתוּב {איוב כ''ה ג'}: ''הֲיֵשׁ מִסְפָּר לִגְדוּדָיו'' (וְעַיֵּן שָׁם בַּגְּמָרָא עוֹד תֵּרוּצִים). וְאִיתָא בְּתָנָא דְּבֵי אֵלִיָּהוּ פֶּרֶק ל''א, שֶׁאַרְבַּע מֵאוֹת וְתִשְׁעִים וְשִׁשָּׁה אֲלָפִים רִבְבוֹת מַלְאֲכֵי הַשָּׁרֵת מַקְדִּישִׁין שְׁמוֹ שֶׁל הַקָּדוֹשׁ בָּרוּךְ הוּא תָּמִיד, מִיצִיאַת הַחַמָּה וְעַד שְׁקִיעָתָהּ אוֹמְרִין: קָדוִֹשׁ קָדוֹשׁ וְגוֹ', וּמִשְּׁקִיעַת הַחַמָּה וְעַד יְצִיאָתָהּ אוֹמְרִין: בָּרוּךְ כְּבוֹד וְגוֹ'. וְיָדוּעַ הוּא שֶׁכָּל הַבְּרוּאִים אַף הַגָּבוֹהַּ שֶׁבַּגְּבוֹהִים כֻּלָּם צְרִיכִים לְהַשְׁפָּעָתוֹ שֶׁל הַקָּדוֹשׁ בָּרוּךְ הוּא, וּכְמוֹ שֶׁכָּתוּב {נחמיה ט' ו'}: ''אַתָּה עָשִׂיתָ וְגוֹ' וְאַתָּה מְחַיֶּה אֶת כֻּלָּם''. אַךְ אֵין הַשְׁפָּעַת מְזוֹנָם כְּמוֹ שֶׁלָּנוּ, שֶׁהוּא מָזוֹן רוּחָנִי וְדַק, וּכְמוֹ שֶׁכָּתוּב {תהילים ע''ח כ''ה}: ''לֶחֶם אַבִּירִים אָכַל אִישׁ'', וְאָמְרוּ חֲזַ''ל, {יומא ע''ה:} שֶׁזֶּהוּ לֶחֶם שֶׁמַּלְאֲכֵי הַשָּׁרֵת אוֹכְלִין אוֹתוֹ. 

[[וְהִנֵּה]] יָדוּעַ שֶׁמְּנִיעַת הַכָּבוֹד מֵהַקָּדוֹשׁ בָּרוּךְ הוּא עַל יְדֵי שֶׁנִּמְצְאוּ אֵיזֶה שׁוֹטִים שֶׁכָּפְרוּ בּוֹ אוֹ שֶׁמָּרְדוּ בּוֹ וְאָמְרוּ: מַה בֶּצַע כִּי שָׁמַרְנוּ מִשְׁמַרְתּוֹ, הוּא רַק בְּזֶה הָעוֹלָם הַתַּחְתּוֹן הַגַּשְׁמִי, אֲשֶׁר עֵינֵי בָּשָׂר לָהֶם, כִּי לְמַעְלָה, בָּעוֹלָם הָעֶלְיוֹן, כָּל הַמַּלְאָכִים מַכְתִּירִין אֶת שְׁמוֹ יִתְבָּרַךְ וּמַכִּירִין אֶת כְּבוֹדוֹ, אֵיךְ שֶׁהוּא מְחַיֶּה אוֹתָם וּמַנְהִיגָם, כְּמוֹ שֶׁאָמַר הַכָּתוּב {נחמיה שם}: ''וּצְבָא הַשָּׁמַיִם לְךָ מִשְׁתַּחֲוִים'', וְנֶאֱמַר {מלכים א' כ''ב י''ט}: ''רָאִיתִי אֶת ה' יֹשֵב עַל כִּסְאוֹ וְכָל צְבָא הַשָׁמַיִם עֹמֵד עָלָיו מִימִינוֹ וּמִשְּׂמֹאלוֹ", {ישעיה ו' ב'} ''שְׂרָפִים עֹמְדִים מִמַּעַל לוֹ וְגוֹ', {שם ג'} וְקָרָא זֶה אֶל זֶה וְאָמַר'' וְגוֹ', וַעֲבוּר זֶה נִקְרָא הַקָּדוֹשׁ בָּרוּךְ הוּא בְּשֵׁם ''צְבָאוֹת'', וּכְמוֹ שֶׁמְּפֻרְסָם בְּכָל הַתּוֹרָה. וְכַאֲשֶׁר נִתְבּוֹנֵן הֵיטֵב נִרְאֶה בֶּאֱמֶת, כִּי הָעוֹלָם הַזֶּה הוּא אֵינֶנּוּ אֲפִלּוּ כְּגַרְגִּיר חַרְדָּל נֶגֶד הָעוֹלָמוֹת עֶלְיוֹנִים כֻּלָּם, (כִּי עוֹלָמוֹת הַרְבֵּה יֵשׁ לְמַעְלָה, כְּמוֹ שֶׁאָמְרוּ חֲזַ''ל בַּעֲבוֹדָה זָרָה בְּפֶרֶק קַמָּא, {ג:} שֶׁהַקָּדוֹשׁ בָּרוּךְ הוּא שָׁט בְּכָל יוֹם בִּשְׁמוֹנָה עָשָׂר אֶלֶף עוֹלָמוֹת שֶׁלּוֹ, וּבִפְרָט לְפִי הַמְבֹאָר בַּזֹּהַר הַקָדוֹשׁ בְּכַמָּה מְקוֹמוֹת). וְאֵין נֶחֱשֶׁבֶת, חַס וְשָׁלוֹם, מְרִידָתָם לִמְאוּמָה. וּבְתוֹךְ עוֹלָם הַזֶּה מָצָא הַקָּדוֹשׁ בָּרוּךְ הוּא אֶת עַמּוֹ יִשְׂרָאֵל שֶׁחֲבִיבִים לוֹ בְּיוֹתֵר, עַד שֶׁנִּקְרְאוּ לוֹ בְּשֵׁם בָּנִים, כְּמוֹ שֶׁאָמַר הַכָּתוּב {דברים י''ד א'}: ''בָּנִים אַתֶּם'' וְגוֹ', וַעֲרֵבִים עָלָיו בְּקוֹלָם כְּמוֹ שֶׁאָמַר הַכָּתוּב {שיר השירים ב' י''ד}: ''הַשְׁמִיעִינִי אֶת קוֹלֵךְ''. וְאֵיךְ לֹא נֵבוֹשׁ בְּעַצְמֵנוּ, אִם לֹא נִבְטַח, חַס וְשָׁלוֹם, בִּשְׁמוֹ שֶׁהוּא מְחַיֶּה אֶת כָּל הָעוֹלָמוֹת, וְכָל הַמַּלְאָכִים שֶׁנִּמְצָאִים רִבֵּי רְבָבוֹת בְּכָל כַּת וְכַת. וְלֹא יִ רִד, חַס וְשָׁלוֹם, אַף מַלְאָךְ אֶחָד מִמַּלְאֲכֵי מַעְלָה מֵעֵת בָּרָא הַקָּדוֹשׁ בָּרוּךְ הוּא אֶת הָעוֹלָמוֹת כֻּלָּם, לְהוֹדִיעַ שֶׁחָסֵר לוֹ מְעַט הַשְׁפָּעָה, וְיָדוּעַ שֶׁיֵּשׁ מַלְאָכִים שֶׁמִּדָּתָם כַּמָּה אַלְפֵי פַּרְסָאוֹת, כְּמוֹ שֶׁאָמְרוּ חֲזַ''ל בְּחֻלִּין {צ''א:}, שֶׁגַּבְרִיאֵל מִדָּתוֹ ב' אֲלָפִים פַּרְסָאוֹת מִמַּה שֶּׁכָּתוּב בְּדָנִיֵּאל, כְּשֶׁרָאָה אֶת הַמַּלְאָךְ וּגְוִיָּתוֹ כְּתַרְשִׁישׁ וְיַם תַּרְשִׁישׁ מִדָּתוֹ ב' אֲלָפִים פַּרְסָאוֹת. וְיֵשׁ מַלְאָכִים שֶׁגְּבוֹהִים הַרְבֵּה יוֹתֵר, כְּמוֹ שֶׁאָמְרוּ חֲזַ''ל: אָמְרוּ עָלָיו עַל סַנְדַּלְפוֹן שֶׁהוּא גָּבוֹהַ ת''ק שָׁנָה יוֹתֵר מֵחֲבֵרָיו וְכוּ' (וּמַהֲלַךְ אָדָם בֵּינוֹנִי י' פַּרְסָאוֹת בְּיוֹם וְצֵא וַחֲֹשׂב). וְהָאָדָם הַקָּטָן הַזֶּה, אֲשֶׁר אַף כְּגַרְגִּיר חַרְדָּל לֹא נֶחְשָׁב לְמוּלָם, אֵיךְ יִהְיֶה מֵצֵר וְדוֹאֵג תָּמִיד: מֵאַיִן תִּהְיֶה פַּרְנָסָתִי וּמֵאַיִן יָבוֹא עֶזְרִי? וּכְשֶׁנִּתְבּוֹנֵן הֵיטֵב בְּעִנְיָן זֶה נִצְטָרֵךְ לִתְמֹהַ עַל נַפְשׁוֹתֵינוּ הַרְבֵּה יוֹתֵר בְּעִנְיָן זֶה, מִמַּה שֶׁיֵּשׁ לִתְמֹהַ עַל שְׁאֵלַת הַסָּכָל בְּעִנְיַן הָעוֹף הַנַּ''ל. וְאֵין לָנוּ רַק לְהִתְחַזֵּק בְּכָל עֹז וְלַעֲשׂוֹת רְצוֹנוֹ וְלֹא לִדְאֹג כְּלָל, כְּמוֹ שֶׁלֹּא יִצְטָרֵךְ בֶּן הַמֶּלֶךְ לִדְאֹג, אוּלַי יֶחְסַר לוֹ כִּכַּר לֶחֶם כְּמוֹ שֶׁכָּתוּב {דברים י''ד א'}: ''בָּנִים אַתֶּם'' וְגוֹ'. 

[[וְכָל]] דְּבָרֵינוּ נִכְלָלִים בַּכָּתוּב בִּקְצָרָה, כִּי זֶהוּ שֶׁאָמַר {ישעיה כ''ו ד'}: ''בִּטְחוּ בַה' עֲדֵי עַד'', פֵּרוּשׁ: אַף בְּעֵת שֶׁיְּרוּשָׁלַיִם חֲרֵבָה וְיִשְׂרָאֵל בַּגּוֹלָה וְעַל יְדֵי זֶה נִמְצְאוּ הַרְבֵּה מוֹרְדִים בְּהַקָּדוֹשׁ בָּרוּךְ הוּא, אַף עַל פִּי כֵן בְּטַח בּוֹ, וְהוּא יַעֲזֹר לְךָ, כִּי עֲדַיִן הַיְכֹלֶת בְּיָדוֹ כְּמִקֹּדֶם, וּבְוַדַּאי לֹא סִלֵּק גַּם כֵּן, חַס וְשָׁלוֹם, לְגַמְרֵי אֶת רְצוֹנוֹ מִן הָעוֹלָם, דְאִם לֹא כֵן הָיְתָה בְּטֵלָה הַבְּרִיאָה לְגַמְרֵי, כַּיָּדוּעַ שֶׁבְּכָל עֵת וְעֵת הַקָדוֹשׁ בָּרוּךְ הוּא מְחַיֶּה אֶת הַבְּרִיאָה כֻּלָּהּ, כְּמוֹ שֶׁסִּדְּרוּ לָנוּ בְּבִרְכַּת יוֹצֵר: ''הַמְחַדֵּשׁ בְּטוּבוֹ בְּכָל יוֹם תָּמִיד מַעֲשֵׂה בְרֵאשִׁית'', וּכְמוֹ שֶׁכָּתוּב {נחמיה ט' ו'}: ''וְאַתָּה מְחַיֶּה אֶת כֻּלָּם'' וְלֹא כְּתִיב הֶחְיֵיתָ, (וכמו שכתוב בזוהר}. וְזֶהוּ שֶׁמְּסַיֵּם הַכָּתוּב {יְשַׁעְיָה כ''ו ד'}: ''כִּי בְּיָהּ ה' צוּר עוֹלָמִים'', וּכְמוֹ שֶׁאָמְרוּ חֲזַ''ל, שֶׁהַקָדוֹשׁ בָּרוּךְ הוּא בָּרָא אֶת הָעוֹלָם הַזֶּה בְּאוֹת ה' מִשְּׁמוֹ יִתְבָּרַךְ, וְעוֹלָם הַבָּא בְּאוֹת יוֹ''ד, וְצוּר הוּא לְשׁוֹן חֹזֶק, פֵּרוּשׁ: שְׁמוֹ יָהּ יִתְבָּרַךְ הוּא עַד הַיּוֹם חָזְקָן שֶׁל הָעוֹלָמִים. וּכְמוֹ דְּאִיתָא בָּאוֹתִיּוֹת דְּר' עֲקַיבָא, שֶׁקִּצוֹת הַשָּׁמַיִם וְהָאָדֶץ חֲתוּמִים בִּשְׁמוֹתָיו הַקְּדוֹשִׁים, עַיֵּן שָׁם. וְאִלּוּ הָיָה מֵסִיר אֶת רְצוֹנוֹ מֵהֶם, הָיוּ חוֹזְרִים לְתֹהוּ וָבֹהוּ כְּקֹדֶם הַבְּרִיאָה. מִכָּל זֶה נוּכַל לְהָבִין אֶת גֹּדֶל הַבִּטָּחוֹן, שֶׁיֵּשׁ לוֹ לָאָדָם לִבְטֹחַ בַּקָדוֹשׁ בָּרוּךְ הוּא. 

~ פרק י''א - השם מחסה לאדם בעבור מידת הבטחון 

<b>בּוֹ יְבֹאַר, אֵיךְ שֶׁהַקָּדוֹשׁ בָּרוּךְ הוּא מַחֲסֶה לָאָדָם עֲבוּר מִדַּת הַבִּטָּחוֹן.</b> 

[[וְדַע]] דִּנְצִירַת הַלָּשׁוֹן מֵרָע, כּוֹלֶלֶת שְׁמִירָה מִכָּל חֶלְקֵי הַדִּבּוּרִים שֶׁהוּא לְהָרַע אוֹ לְהַקְנִיט לַחֲבֵרוֹ, כְּגוֹן לָשׁוֹן הָרָע וּרְכִילוּת וּמַחֲלֹקֶת וּקְלָלוֹת וְהַלְבָּנַת פָּנִים וְאוֹנָאַת דְּבָרִים. וּמִי שֶׁיִּרְצֶה לִזְכּוֹת לִשְׁמִירַת הַלָּשׁוֹן, יִתְחַזֵּק מְאֹד בְּמִדַּת הַבִּטָּחוֹן וְכַנַּ''ל בְּרֵישׁ פֶּרֶק י', כְּדֵי שֶׁלֹּא יֵרַע לוֹ, אִם אֶחָד יִגַּע בְּעִנְיָנָיו, וְלֹא יָבוֹא לְסַפֵּר בִּגְנוּתוֹ וְלָרִיב אִתּוֹ וּלְקַלְּלוֹ וּלְהַלְבִּין פָּגָיו וּלְהַקנִיטוֹ וְיִבְטַח בַּה', שֶׁהוּא יַזְמִין לוֹ מִמָּקוֹם אַחֵד אֶת הֶחָסֵר לוֹ עַל יָדוֹ. וְהִנֵּה אָמְרוּ חֲזַ''ל {מנחות כ''ט:} כָּל הַתּוֹלֶה בִּטְחוֹנוֹ בַּקָדוֹשׁ בָּרוּךְ הוּא, הֲרֵי הוּא מַחֲסֶה לוֹ בָּעוֹלָם הַזֶּה וּבָעוֹלָם הַבָּא, שֶׁנֶּאֱמַר וְגוֹ'. וּמִלַּת ''כָּל הַתּוֹלֶה'' כּוֹלֵל אֲפִלּוּ אִם אֵין הַדָּבָר הַזֶּה נוֹגֵעַ לְחֶפְצֵי שָׁמַיִם, וְכָל שֶׁכֵּן מִי שֶׁמַּעֲמִיד אֶת עַצְמוֹ מִלָּרִיב עִם חֲבֵרוֹ, שֶׁנָּגַע לוֹ בְּעִנְיָנָיו, מִפְּנֵי כְּבוֹד שָׁמַיִם, שֶׁיָּרֵא שֶׁלֹּא יוּכַל לְהִתְאַפֵּק בְּעֵת הַכַּעַס מִלְּדַבֵּר דְּבָרִים שֶׁלֹּא כַּהֹגֶן עַל פִּי דִּין, עַל כֵּן הוּא מַעֲבִיר עַל מִדּוֹתָיו וּבוֹטֵחַ בַּה' וּמְבַקֵּשׁ מִמֶּנּוּ שֶׁיַּזְמִין לוֹ מִמָּקוֹם אַחֵר, בְּוַדַּאי יִהְיֶה הַקָּדוֹשׁ בָּרוּךְ הוּא לוֹ גַּם לְמַחֲסֶה בָּעוֹלָם הַזֶּה. 

[[וּלְמָה]] הַדָּבָר דּוֹמֶה? לְאִישׁ שֶׁבָּנָיו מְסֻבִּין עַל שֻׁלְחָנוֹ, וְחִלֵּקָּ מָנוֹת לְכָל אֶחָד וְאֶחָד מִבָּנָיו, וְחָטַף אֶחָד מִיַּד חֲבֵרוֹ. וְהָלַךְ הַבֵּן הַנִּגְזָל אֵצֶל אָבִיו וְאָמַר לוֹ: אָבִי, בִּקַּשְׁתִּי מֵאָחִי שֶׁיַּחֲזִיר לִי חֶלְקִי וְלֹא רָצָה, וַאֲנִי יוֹדֵעַ, שֶׁאֵין רְצוֹנְךָ שֶׁנַּכֶּה אִישׁ אֶת אָחִיו וְאַף לֹא נָרִיב יַחַד, עַל כֵּן בְּבַקָּשָׁה מִמְּךָ תֵּן לִי מָנָה אַחֶרֶת. וְכִשְׁמֹעַ אָבִיו אֶת הַדָּבָר, נִשֵּׁק אוֹתוֹ וְנָתַן לוֹ מָנָה אַחֶרֶת גְּדוֹלָה. וְאָמַר לוֹ: עַתָּה מָצָאתָ בְּנִי חֵן בְּעֵינַי עֲבוּר מִדָּתְךָ הַטּוֹבָה. אָחִיךָ הַשּׁוֹטֶה יַחֲזִיק אֶת חֶלְקֶךָ, וְהָיָה לִסְעֻדָּה אַחֶרֶת אֶתֵּן לְךָ בְּכִפְלַיִם, וְלוֹ לֹא אֶתֵּן כְּלָל. אֲבָל אִם הַבֵּן הַנִּגְזָל לֹא יַעֲשֶׂה כֵן, אַךְ יָרִיב עִם אָחִיו, וְיַכּוּ זֶה אֶת זֶה לְעֵינֵי אָבִיו עַד שֶׁיּוֹצֵא בִּלְעוֹ מִפִּיו, אַף שֶׁהָאֱמֶת עִם הַבֵּן הַנִּגְזָל הַזֶּה, אַף עַל פִּי כֵן בְּוַדַּאי יִהְיֶה דָּבָר זֶה לְמוֹרַת עֵינֵי אָבִיו וְיִשְׂנָא אֶת שְׁנֵיהֶם יַחַד, בְּאָמְרוֹ: הָיָה לְךָ לְבַקֵּשׁ מִמֶּנִּי מָנָה אַחֶרֶת וְהָיִיתִי נוֹתֵן לְךָ בְּרֹב שִׂמְחָה, וְלֹא לְהַכּוֹת וְלָרִיב אִישׁ אֶת אָחִיו לְעֵינַי עֲבוּר דִּבְרֵי הֲבָלִים כָּאֵלֶּה. 

[[כֵּן]] הַדָּבָר הַזֶּה מַמָּשׁ בְּעִנְיָן זֶה, הַקָּדוֹשׁ בָּרוּךְ הוּא שֶׁהוּא מְחַלֵּק מָזוֹן לְכָל בְּרוּאָיו כְּדִכְתִיב {תהילים קל''ו כ''ה}: ''נֹתֵן לֶחֶם לְכָל בָּשָׂר'' הוּא אֲבִיהֶן שֶׁל יִשְׂרָאֵל, וְהֵם בָּנָיו, כְּדִכְתִיב {דברים י''ד א'}: ''בָּנִים אַתֶּם'' וְגוֹ', וְרוֹצֶה בִּשְׁלוֹמָם, וְאֵינוֹ רוֹצֶה בְּמַחְלָקְתָּן, וּכְמוֹ דְּאִיתָא בְּתָנָא דְּבֵי אֵלִיָּהוּ פֶּרֶק כ''ח וְזֶה לְשׁוֹנוֹ: אָמַר לָהֶם הַקָדוֹשׁ בָּרוּךְ הוּא לְיִשְׂרָאֵל: בָּנַי אֲהוּבַי, כְּלוּם חָסַרְתִּי דָּבָר שֶׁאֲבַקֵּשׁ מִכֶּם? וּמָה אֲנִי מְבַקִּשׁ מִכֶּם? אֶלָּא שֶׁתִּהְיוּ אוֹהֲבִים זֶה אֶת זֶה וּמְכַבְּדִין זֶה לָזֶה וְכוּ' וְלֹא יִמָּצֵא בָּכֶם עֲבֵרָה וְגֶזֶל וְכוּ' {וּכְמוֹ שֶׁהֶעְתַּקְתִּי לְעֵיל בְּפֶרֶק ה'}. לָכֵן כְּשֶׁאָדָם אֶחָד נוֹגֵעַ בְּעֵסֶק שֶׁל חֲבֵרוֹ, וּבִקֵּשׁ מֵאִתּוֹ שֶׁיִּתְעַכֵּב מִזֶּה וְלֹא רָצָה וּבָא לִפְנֵי ה' יִתְבָּרַךְ וּמִתְחַנֵּן אֵלָיו, שֶׁיִּתֵּן לוֹ מָנָה אַחֶרֶת, וְלֹא יִצְטָרֵךְ לָרִיב עִם חֲבֵרוֹ, בְּוַדַּאי יִמְצָא עֲבוּר זֶה חֵן כְּעֵינֵי ה' יִתְבָּרַךְ עֲבוּר מִדָּתוֹ הַקְּדוֹשָׁה, כְּמַאֲמָרָם {חלין פ''ט.} מַאי דִּכְתִיב {אִיּוֹב כ''ו ז'}: ''תֹּלֶה אֶרֶץ עַל בְּלִימָה''. עַל מִי הָעוֹלָם קַיָּם? עַל מִי שֶׁבּוֹלֵם אֶת פִּיו בִּשְׁעַת מְרִיבָה, וַעֲבוּר בִּטְחוֹנוֹ בַּה', וְיִתֵּן לָזֶה אַפַּיִם. 

[[הג''ה.]] [וּמֵחֲבֵרוֹ יִגָּרַע תְּמוּרַת זֶה, כַּיָּדוּעַ שֶׁמִּי שֶׁעוֹשֵׁק לַחֲבֵרוֹ, הוּא רַק שׁוֹטֶה וְרָשָׁע, דְּהַשְׁפָּעָתוֹ לֹא תִּתְרַבֶּה מִמַּה שֶּׁנִּגְזַר לוֹ בְּרֹאשׁ הַשָּׁנָה, עֲבוּר שֶׁעָשַׁק לַחֲבֵרוֹ, דִּתְמוּרַת זֶה שֶׁנּוֹטֵל הַהַשְׁפָּעָה שֶׁבָּאָה אוֹ שֶׁעֲתִידָה לָבוֹא לְיַד חֲבֵרוֹ, תִּנָּטֵל מִמֶּנּוּ הַשְׁפָּעָתוֹ שֶׁנִּגְזְרָה לוֹ בְּרֹאשׁ הַשָּׁנָה. וְסוֹף דָּבָר יִהְיֶה, שֶׁמָּמוֹן הָעָוֶל יְכַלֶּה גַּם אֶת יֶתֶר הַפְּלֵטָה, הַשְׁפָּעָה הַכְּשֵׁרָה שֶׁיֵּשׁ לוֹ מִכְּבָר. כְּמַאֲמָרָם {סכה כ''ט:}: מִפְּנֵי אַרְבָּעָה דְּבָרִים נִכְסֵי בַּעֲלֵי בָּתִּים יוֹרְדִין לְטִמְיוֹן, וְקָחָשִׁיב אֶחָד מֵהֶן, מִפְּנֵי שֶׁפּוֹרְקִין עֹל מֵעַל עַצְמָן וְנוֹתְנִין עַל חַבְרֵיהֶן. וְכֵן אִיתָא בְּמַסֶּכֶת דֶּרֶךְ אֶרֶץ זוּטָא פֶּרֶק ג': אִם נָטַלְתָּ אֶת שֶׁאֵינוֹ שֶׁלְּךָ, אֶת שֶׁלְּךָ יִטְּלוּ מִמְּךָ. וְאֵינֶנּוּ רַק כְּמַחֲלִיף הַשְׁפָּעָה כְּשֵׁרָה בַּאֲסוּרָה, שֶׁעָתִיד יִהְיֶה לָתֵת דִּין וְחֶשְׁבּוֹן עַל כָּל פְּרוּטָה וּפְרוּטָה, כְּמַאֲמָרָם {בבא קמא קי''ט.}: כָּל הַגּוֹזֵל אֶת חֲבֵרוֹ שָׁוֶה פְּרוּטָה, כְּאִלּוּ נוֹטֵל אֶת נַפְשׁוֹ. וְגַם הוּא מַטְרִיחַ אֶת הַקָדוֹשׁ בָּרוּךְ הוּא לְהָשִׁיב גְּזֵלָה לִבְעָלָיו, כְּמַאֲמָרָם {סנהדרין ח'.}: אָמַר הַקָּדוֹשׁ בָּרוּךְ הוּא לָרְשָׁעִים: לֹא דַּיָּן שֶׁאַתֶּם גּוֹזְלִים, אֶלָּא שֶׁאַתֶּם מַטְרִיחִין אוֹתִי לְהָשִׁיב הַגְּזֵלָה לִבְעָלָיו. וְכָל הַדְּבָרִים הָאֵלּוּ מְרֻמָּזִים בְּתוֹרָתֵנוּ הַקְּדוֹשָׁה בְּפָרָשַׁת וַיֵּצֵא, דִּכְתִיב {בראשית ל''א י''א י''ב}: ''וַיֹּאמֶר אֵלַי מַלְאַךְ הָאֱלֹהִים בַּחֲלוֹם יַעֲקֹּב וְגוֹ'; שָׂא נָא עֵינֶיךָ וּרְאֵה כָּל הָעַתֻּדִים הָעֹלִים עַל הַצֹּאן עֲקֻדִּים נְקֻדִּים וּבְרֻדִּים'' [וּכְפֵרוּשׁ רַשִּׁ''י שָׁם, שֶׁהָיוּ הַמַּלְאָכִים מְבִיאִין אוֹתָן מֵעֵדֶר הַמָּסוּר בְּיַד בְּנֵי לָבָן לָעֵדֶר שֶׁבְּיַד יַעֲקֹב] פֵּרוּשׁ: וְשֶׁמָּא תֹּאמַר: אֵיךְ מֻתָּר לִי לַעֲשׂוֹת דָּבָר זֶה לִטֹּל מֵהַשְׁפָּעָתוֹ שֶׁל לָבָן וְלִתֵּן אֵלֶיךָ? לָזֶה מְסַיֵּם הַמַּלְאָךְ: ''כִּי רָאִיתִי אֶת כָּל אֲשֶׁר לָבָן עוֹשֶׂה לְךָ'', שֶׁהֶחֱלִיף אֶת מַשְׂכֻּרְתְּךָ עֲשֶׂרֶת מוֹנִים וְנָטַל הַשְׁפָּעָתְךָ, לְכָךְ אֲנִי מַחֲזִיר אֵלֶיךָ]. 

[[אֲבָל]] אִם לֹא יַעֲשׂוּ כֵן, וְיָרִיב תָּמִיד עִם חֲבֵרוֹ עֲבוּר זֶה, אֲפִלּוּ אִם הָאֱמֶת אִתּוֹ, אַף עַל פִּי כֵן לֹא יְהֵא דָּבָר זֶה לְנַחַת רוּחַ לִפְנֵי ה' יִתְבָּרַךְ, כְּאָב שֶׁמִּתְקוֹטְטִין בָּנָיו אֵצֶל שֻׁלְחָנוֹ אוֹדוֹת הַחֲלָקּים שֶׁנָּתַן לָהֶם וְכַנַּ''ל. 

[[וּכְשֶׁיִּתְנַהֵג]] כֵּן בְּמִדַּת הַבִּטָּחוֹן, יִזְכֶּה לִרְאוֹת בְּחַסְדּוֹ וּבְטוֹבָתוֹ שֶׁל הַקָּדוֹשׁ בָּרוּךְ הוּא, כְּמוֹ שֶׁאָמַר הַכָּתוּב {תהילים ל''א י''ט}: ''טַעֲמוּ וּרְאוּ כִּי טוֹב ה', אַשְׁרֵי הַגֶּבֶר יֶחֱסֶה בּוֹ''. וּמַה שֶּׁאָמַר ''טַעֲמוּ וּרְאוּ'', לְהוֹרוֹת לָנוּ, כְּמוֹ מִי שֶׁטּוֹעֵם דָּבָר בְּפִיו הוּא מַכִּיר אֶת דָּבָר הַנִּטְעָם אֵיךְ הוּא, כֵּן מִי שֶׁיֵּשׁ לוֹ בֶּאֱמֶת מִדַּת הַבִּטָּחוֹן הוּא מַכִּיר אֶת גֹּדֶל טוּבוֹ שֶׁל הַקָדוֹשׁ בָּרוּךְ הוּא. 

~ פרק י''ב - זכירת מעשה מרים כדי להנצל מעוון זה 

<b>בּוֹ יְבֹאַר, מַה שֶּׁאָמְרָה הַתּוֹרָה, שֶׁזְּכִירַת מַעֲשֵׂה מִרְיָם הִיא תּוֹעֶלֶת לְהִנָּצֵל עֵל יְדֵי זֶה מֵעָוֹן הַמַּר.</b> 

[[וְיֵשׁ]] עֵצָה כְּלָלִית לְהִנָּצֵל מֵעָוֹן הַמַּר וּמֵעָנְשׁוֹ, וְהוּא מַה שֶּׁלִּמְּדָנוּ ה' יִתְבָּרַךְ בְּפָרָשַׁת תֵצֵא {דברים כ''ד ח'}: ''הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת כְּכָל אֲשֶׁר יוֹרוּ אֶתְכֶם הַכֹּהֲנִים'' וְגוֹ', וְסָמִיךְ לֵהּ {שם ט'}: ''זָכוֹר אֵת אֲשֶׁר עָשָׂה ה' אֱלֹקֶיךָ לְּמִרְיָם בַּדֶּרֶךְ בְּצֵאתְכֶם מִמִּצְרַיִם''. וְשָׁנִינוּ בְּסִפְרִי, ''זָכוֹר אֵת אֲשֶׁר עָשָׂה'' וְגוֹ' יָכוֹל בִּלְבָבְךָ, כְּשֶׁהוּא אוֹמֵר ''הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת, ' הֲרֵי שְׁמִירַת הַלֵּב אָמוּר (דְּהַסִּפְרִי מְפָרֵשׁ ''הִשָּׁמֶר בְּנֶגַע הַצָּרַעַת'' מִנֶּגַע הַצָּרַעַת, וְהַכַּוָּנָה, שֶׁלֹּא נָסִיחַ לִבֵּנוּ מִלִּשְׁמֹר מֵעָוֹן הַמֵּבִיא לָזֶה), הָא, מָה אֲנִי מְקַיֵּם זָכוֹר? שֶׁתְּהֵא שׁוֹנֶה בְּפִיךָ *. הֲרֵי דִּרְצוֹן הַתּוֹרָה שֶׁנִּזְכֹּר אֶת גֹּדֶל עֹנֶשׁ עָוֹן הַמַּר בַּלֵּב וְגַם בַּפֶּה, כְּדֵי לְהוֹעִיל לְנַפְשׁוֹתֵינוּ בָּזֶה. וּכְמוֹ שֶׁכָּתַב הָרַמְבַּ''ן בְּמִצְוָה ז' מִמִּצְוֹתָיו וְזֶה לְשׁוֹנוֹ: נִצְטַוֵּינוּ לִזְכֹּר בַּפֶּה וּלְהָשִׁיב אֶל לִבֵּנוּ, מַה שֶּׁעָשָׂה ה, יִתְעַלֶּה לְמִרְיָם כְּשֶׁדִּבְּרָה בְּאָחִיהָ, עִם הֱיוֹתָהּ נְבִיאָה, כְּדֵי שֶׁנִּתְרַחֵק מִלָּשׁוֹן הָרָע וְלֹא נִהְיֶה מֵאֲשֶׁר נֶאֱמַר עֲלֵיהֶם {תהילים נ' כ'}: ''תֵּשֵׁב בְּאָחִיךָ תְדַבֵּר בְּבֶן אִמְּךָ תִּתֶּן דֹּפִי'; עַד כָּאן לְשׁוֹנוֹ. כִּי בֶּאֱמֶת זְכִירַת הָאִסּוּר וְגֹדֶל עָנְשׁוֹ מֵבִיא לִידֵי שְׁמִירָה מִמֶּנּוּ, כְּמוֹ שֶׁזְּכִירָה בְּמִצְוַת עֲשֵׂה מְבִיאָה לִידֵי קִיּוּמָן, כְּמוֹ שֶׁכָּתוּב {במדבר ט''ו מ'}: ''וּזְכַרְתֶּם אֶת כָּל מִצְוֹת ה' וַעֲשִׂיתֶם אֹתָם'', וְכִדְפֵרוּשׁ רַשִּׁ''י שָׁם. 

AA* וְאִם כֵּן מַשְׁמַע לִכְאוֹרָה מִפְּשָׁטֵהּ דִּקְרָא שֶׁצָּרִיךְ לִזְכֹּר בַּפֶּה אֶת הָעֹנֶשׁ שֶׁנַּעֲשָׂה לְמִרְיָם, וְאֵין  נוֹהֲגִין לְהִזָּהֵר בָּזֶה וְצָרִיךְ עִיּוּן: BB

[[וְאַל]] יִתְמַהּ הָאָדָם, הֲרֵי אָנוּ רוֹאִים בְּחוּשׁ שֶׁאַחֲרֵי אֲמִירַת זָכוֹר, וְלִפְעָמִים אַף בְּעֵת אֲמִירָתוֹ, הוּא מְדַבֵּר לָשׁוֹן הָרָע, וְאַיֵּה אֵיפוֹא הִיא עֲצַת הַתּוֹרָה? אָמְנָם בֶּאֱמֶת הֲלֹא בְּדִבְרֵי תּוֹרָה כְּתִיב {דברים ל''ב מ''ז}: ''כִּי לֹא דָּבָר רֵק הוּא מִכֶּם'', וְאִם רֵיק הוּא, מִכֶּם הוּא רֵיק. וְנִתְקַיֵּם בָּנוּ, בַּעֲוֹנוֹתֵינוּ הָרַבִּים, מַה שֶּׁאָמַר יְשַׁעְיָה הַנָּבִיא עָלָיו הַשָּׁלוֹם {ישעיה כ''ט י''ג}: ''יַעַן כִּי נִגַּשׁ הָעָם הַזֶּה, בְּפִיו וּבִשְׂפָתָיו כִּבְּדוּנִי וְלִבּוֹ רִחַק מִמֶּנִּי'', כִּי אָנוּ אוֹמְרִין זָכוֹר רַק בְּפִינוּ, וְאֵין אָנוּ זוֹכְרִין בְּעֵת מַעֲשֶׂה, וְאִלּוּ הָיָה הָאָדָם מַעֲלֶה עַל לִבּוֹ לְקַיֵּם הַזְּכִירָה כְּפִי מַה שֶּׁצִּוָּנוּ ה' יִתְבָּרַךְ, בְּוַדַּאי הָיְתָה תּוֹעֶלֶת גְּדוֹלָה לְהִנָּצֵל מֵעָוֹן זֶה. 

[[וּנְבָאֵר]] דֶּרֶךְ אַגַּב הַפָּסוּק הַזֶּה הֵיטֵב, וּמִמֶּנּוּ יִרְאֶה כָּל בֶּן דַּעַת כִּי כֵּנִים דְּבָרֵינוּ. וְהוּא, דְּהַתּוֹרָה הַקְּדוֹשָׁה פֵּרְשָׁה לָנוּ בְּמִצְוַת הַזְּכִירָה ד' עִנְיָנִים: <b>א.</b> ''זָכוֹר אֵת אֲשֶׁר עָשָׂה'', הַיְנוּ מַה שֶּׁעָשָׂה. <b>ב.</b> לְמִי עָשָׂה? לְמִרְיָם. <b>ג.</b> בְּאֵיזֶה מָקוֹם עָשָׂה? בַּדֶּרֶךְ. <b>ד.</b> בְּאֵיזֶה זְמַן הָיָה הַדָּבָר הַזֶּה? בְּצֵאתְכֶם מִמִּצְרָיִם. וּמַה יִּחֲדָה לָנוּ הַתּוֹרָה בְּהַזְכִּירָה אֵלּוּ ד' דְּבָרִים? מַה נָּפְקָא מִנַּהּ לָנוּ אִם הָיָה עֹנֶשׁ אַחֵר לֹא עֹנֶשׁ הַצָּרַעַת? וְאִם הָיָה דָּבָר זֶה לְמִרְיָם אוֹ לְאִישׁ אַחֵר? וְאִם הָיָה דָּבָר זֶה בַּבַּיִת אוֹ בַּדֶּרֶךְ? וְאִם הָיָה דָּבָר זֶה בִּזְמַן אַחֵר לֹא כְּעֵת צֵאתָם מִמִּצְרַיִם? אָמְנָם אֵלּוּ הַד' פְּרָטִים הֶכְרֵחִים לַזְּכִירָה, וְתוֹעֶלֶת גְּדוֹלָה לַמִּתְבּוֹנֵן בָּהֶם. וְלָזֶה כְּתִיב: ''זָכוֹר אֵת אֲשֶׁר עָשָׂה'', הַיְנוּ שֶׁיִּזְכֹּר וְיִתְבּוֹנֵן אֶת גֹּדֶל הָעֹנֶשׁ, שֶׁנַּעֲשָׂה לָהּ עֲבוּר דִּבּוּרָהּ בְּמֹשֶה רַבֵּנוּ עָלָיו הַשָּׁלוֹם וְהוּא עֹנֶשׁ הַצָּרַעַת שֶׁהוּא עֹנֶשׁ קָשֶׁה עַד מְאֹד, וְאִי אֶפְשָׁר לְהֵרָפֵא מִמֶּנּוּ, אִם לֹא שֶׁיִּתְנַהֵג עִמּוֹ הַקָּדוֹשׁ בָּרוּךְ הוּא לְמַעְלָה מִדֶּרֶךְ הַטֶּבַע וְירַפְּאֶנּוּ, וְכִדְאִיתָא {במדרש רבה ויקרא ט''ז} {ויִּקְרָא י''ד ה'}: ''וְצִוָּה הַכֹּהֵן וְשָׁחַט אֶת הַצִּפּוֹר הָאַחַת'', לָמָּה שׁוֹחֵט אַחַת וּמַנִּיחַ אַחַת? לוֹמַר לְךָ, כְּשֵׁם שֶׁאִי אֶפְשָׁר לִשְׁחוּטָה לַחֲזֹר כָּךְ אִי אֶפְשָׁר לִנְגָעִים לַחֲזֹר וְכוּ'. וְטֻמְאָתוֹ חֲמוּרָה עַד מְאֹד, שֶׁהוּא צָרִיךְ לֵישֵׁב חוּץ לְשָׁלֹש מַחֲנוֹת, מַה שֶּׁאֵין כֵּן שְׁאָר הַטְּמֵאִים. וְגַם מְטַמֵּא כָּל מִי שֶׁבָּא בְּאָהֳלוֹ, כְּמוֹ שֶׁכָּתוּב בַּקְּרָא (רֶמֶז לְכָל מִי שֶׁנִּטְפָּל לְבַעַל לָשׁוֹן הָרָע יִטָּמֵא כָּמוֹהוּ). וְגַם הוּא חָשׁוּב כְּמֵת כְּמוֹ שֶׁאָמְרוּ חֲזַ''ל {נדרים ס''ד:}. וְהוּא מַה שֶּׁכָּתוּב: ''זָכוֹר אֵת אֲשֶׁר עָשָׂה'' וְגוֹ'. וּלְמִי עָשָׂה? לְמִרְיָם, שֶׁהָיְתָה צַדֶּקֶת גְּדוֹלָה, שֶׁהָיְתָה הַבְּאֵר עוֹלָה בִּזְכוּתָהּ, וְגַם נְבִיאָה כְּמוֹ שֶׁכָּתוּב {שמות ט''ו כ'}: ''וַתִּקַּח מִרְיָם הַנְּבִיאָה אֲחוֹת אַהֲרֹן'' וְגוֹ', וְלֹא דִּבְּרָה אֶלָּא בְּאָחִיהָ, אֲשֶׁר אֲהָבַתּוּ כְּנַפְשָׁהּ, וְסִכְּנָה עַצְמָהּ לְהַצִּילוֹ מִן הַמַּיִם וְלֹא דִּבְּרָה בִּגְנוּתוֹ, אֶלָּא מַה שֶּׁהִשְׁוְתָה אוֹתוֹ לִשְׁאָר נְבִיאִים (כְּמוֹ שֶׁכָּתַב הָרַמְבַּ''ם בְּסוֹף הִלְכוֹת טֻמְאַת צָרַעַת), וְלֹא דִּבְּרָה בְּפָנָיו, שֶׁיֵּבוֹשׁ, וְלֹא בִּפְנֵי רַבִּים, רַק בֵּינָהּ לְבֵין אָחִיהָ הַקָדוֹשׁ בְּצִנְעָה, וְכַוָּנָתָהּ הָיְתָה לְבִנְיָנוֹ שֶׁל עוֹלָם, וְהוּא לֹא הִקְפִּיד עַל כָּל הַדְּבָרִים הָאֵלֶּה, שֶׁנֶּאֱמַר {במדבר י''ב ג'}: ''וְהָאִישׁ מֹשֶה עָנָו מְאֹד'', וְאַף עַל פִּי כֵן לֹא הוֹעִילוּ לָהּ כָּל מַעֲשֶׂיהָ הַטּוֹבִים וְנֶעֶנְשָׁה בְּצָרַעַת עַל זֶה. וּבְאֵיזֶה מָקוֹם נַעֲשָׂה לָהּ הָעֹנֶשׁ? בַּדֶּרֶךְ, כִּי לֹא תָּלוּ לָהּ גֹּדֶל זְכֻיּוֹתֶיהָ לְהַקּיף לָהּ עַד בֹּא בְּנֵי יִשְׂרָאֵל לַחֲנוֹת בְּאֵיזֶה מָקוֹם, כִּי אָז לֹא הָיָה נִכָּר כָּל כָּךְ, אֲבָל עַתָּה שֶׁנֶּעֶנְשָׁה תֵּכֶף בַּדֶּרֶךְ בְּעֵת הֲלִיכָתָם כְּמוֹ שֶׁכָּתוּב {שם ט''ו}: ''וְהָעָם לֹא נָסַע עַד הֵאָסֵף מִרְיָם'', מִמֵּילָא נִתְפַּרְסֵם גֹּדֶל כְּלִמָּתָהּ לַכֹּל כְּמוֹ שֶׁכָּתוּב {שם י''ד}: ''הֲלֹא תִּכָּלֵם'' וְגוֹ'. וּבְאֵיזֶה זְמַן הָיָה הַמַּעֲשֶׂה? בְּצֵאתְכֶם מִמִּצְרַיִם, שֶׁהַמַּעֲשֶׂה הָיָה אָז בִּתְחִלַּת שָׁנָה שְׁנִיָּה לְצֵאתָם מִמִּצְרַיִם, וַעֲדַיִן לֹא נוֹדַע לַכֹּל גֹּדֶל הָעֹנֶשׁ הַמַּגִּיעַ עֲבוּר זֶה (וּמַה שֶּׁכָּתוּב אֵצֶל מֹשֶה רַבֵּינוּ עָלָיו הַשָּׁלוֹם, תֵּכֶף וּמִיָּד הוּסַר מִמֶּנּוּ כְּמוֹ שֶׁכָּתוּב {שמות ד' ז'}: ''וְהִנֵּה שָׁבָה כִּבְשָׂרוֹ'') מַה שֶּׁאֵין כֵּן אַחַר כָּךְ, בְּעֵת שֶׁהָיוּ צְרִיכִין לְהִכָּנֵס לָאָרֶץ וְנִתְקַלְקֵל עַל יְדֵי הַלָּשׁוֹן הָרָע שֶׁל הַמְרַגְּלִים הָיָה הֶעָוֹן הַרְבֵּה יוֹתֵר גָּדוֹל, שֶׁרָאוּ עָנְשָׁהּ שֶׁל מִרְיָם וְלֹא לָקְחוּ מוּסָר, וּלְכָךְ נִסְמְכָה פָּרָשַׁת שְׁלַח לְפָרָשַׁת מִרְיָם וּכְפֵרוּשׁ רַשִׁ''י שָׁם. 

[[וְהִנֵּה]] מִכָּל זֶה יוּכַל הָאָדָם לְהִתְבּוֹנֵן בְּקַּל וָחֹמֶר, שֶׁהַיּוֹם שֶׁכֻּלָּנוּ כַּאֲזוֹבֵי קיר לְגַבֵּי מִרְיָם הַנְּבִיאָה, וְגַם יָדוּעַ לַכֹּל מֵהָעֹנֶשׁ הַגָּדוֹל הַמַּגִּיעַ עֲבוּר זֶה מִמַּעֲשֵׂה מִרְיָם וּמְרַגְּלִים, אִם לֹא יִשְׁמֹר אֶת עַצְמוֹ מִלָּשׁוֹן הָרָע, אֲפִלּוּ אִם לֹא יִהְיֶה רַק כְּעֵין מַעֲשֵׂה מִרְיָם, וּבִפְרָט אִם בְּכַוָּנָה יְדַבֵּר אֶת הַלָּשׁוֹן יּ הָרָע כְּדֵי לְגַנּוֹת חֲבֵרוֹ וּלְבַיְּשׁוֹ, בְּוַדַּאי לֹא יִהְיֶה נָקִי מֵעֹנֶשׁ הַגָּדוֹל שֶׁל הַצָּרַעַת אוֹ עֳנָשִׁים אֲחֵרִים תְּמוּרָתָם (וכמו שכתוב לעיל שער א' פרק ה'), וְלֹא יַקּיפוּ לוֹ עַד לְאַחַר זְמַן. וְהַשּׁוֹמֵעַ וּמְקַיֵּם תָּמִיד לִזְכֹּר בְּאֹפֶן זֶה בְּוַדַּאי יִנָּצֵל מֵעָוֹן זֶה. 

[[וּמִמֵּילָא]] יוּבַן מִכָּל זֶה, דְּצָרִיךְ כָּל אִישׁ יִשְׂרָאֵל לֵידַע פְּרָטֵי דִּינֵי לָשׁוֹן הָרָע, כְּדֵי שֶׁיֵּדַע מִמַּה לְהִזָּהֵר, דְּאִם לֹא כֵן, מַה תּוֹעִיל לוֹ זְכִירַת מַעֲשֵׂה מִרְיָם, אִם הַיֵּצֶר מְפַתֵּהוּ שֶׁאֵין דִּבּוּר זֶה נִכְנָס בִּכְלַל לָשׁוֹן הָרָע, אוֹ שֶׁעַל אִישׁ כָּזֶה לֹא צִוְּתָה הַתּוֹרָה בְּאִסּוּר לָשׁוֹן הָרָע?! 

~ פרק י''ג - התרחקות מהרגלים רעים המביאים ללשון הרע 

<b>בּוֹ יְבֹאַר כַּמָּה הֶרְגֵּלִים רָעִים, שֶׁעֵל יָדָם בָּא הָאָדָם לִידֵי אִסּוּר לָשׁוֹן הָרָע, עֵל כֵּן צָרִיךְ הָאָדָם לְהִתְרַחֵק מֵהֶם.</b> 

[[וְהִנֵּה]] כָּל זֶה הוּא לְמִי שֶׁעֲדַיִן לֹא הִרְגִּיל נַפְשׁוֹ בְּעָוֹן זֶה, וְנָקֵל לוֹ לְהִנָּצֵל מֵעָוֹן הַמַּר הַזֶּה עַל יְדֵי עֵצוֹת אֵלּוּ. אֲבָל אִם הֻרְגַּל בָּזֶה, וְקָשֶׁה לוֹ מְאֹד לִפְרֹש מֵעָוֹן זֶה, יִתְנַהֵג בְּמַחֲלָתוֹ הַנַּפְשִׁית הַזּוֹ כְּמוֹ מִי שֶׁיֵּשׁ לוֹ חֳלִי הַגּוּף וְהָרוֹפֵא רוֹצֶה לְרַפְּאוֹתוֹ, הוּא דּוֹרֵשׁ אֶת מְקוֹר הַמַּחֲלָה, מֵאַיִן בָּאָה אֵלָיו, כְּדֵי שֶׁיֵּדַע אֵיזוֹ תַּחְבֹּשֶת לָזוּר עַל הַמַּחֲלָה. כֵּן הוּא בְּעִנְיַן הַנֶּפֶשׁ, צָרִיךְ לְהִתְחַקּוֹת עַל שָׁרְשָׁהּ, מֵאַיִן בָּאָה לְמִדָּה רָעָה זוֹ, כְּדֵי שֶׁיֵּדַע לְהִזָּהֵר לָסוּר מִמּוֹקשֶׁיהָ עוֹד. וְהִנֵּה לֶּעָוֹן הַזֶּה נִמְצְאוּ כַּמָּה סִבּוֹת, וְסִימָנָם ''כ''ל גיהנ''ם''. כַּעַס, לֵיצָנוּת, גַּאֲוָה, יֵאוּשׁ, הֶפְקַר, נִרְגָּנוּת, אוֹמֵר מֻתָּר. וּנְבָאֵר דְּבָרֵינוּ אַחַת לְאַחַת. 

[[יֵשׁ]] שֶׁמֻּרְגָּל בְּלָשׁוֹן הָרָע מֵחֲמַת רֹב כַּעְסוֹ, דְּהַיְנוּ שֶׁהוּא בַּטֶּבַע כַּעְסָן גָּדוֹל וְנוֹחַ לִכְעֹס עַל כָּל דָּבָר, וּבְעֵת הַכַּעַס אִי אֶפְשָׁר לוֹ לְהִתְאַפֵּק, וּמְדַבֵּר כָּל מַה שֶּׁעוֹלֶה בְּרוּחוֹ. וּלְאִישׁ כָּזֶה אֵין לָנוּ שׁוּם עֵצָה לִשְׁמִירַת לְשׁוֹנוֹ, כִּי בְּעֵת שֶׁמִּתְגַּבֵּר כַּעְסוֹ עָלָיו הוּא שֶׁלֹּא בְּדַעְתּוֹ. אִם לֹא שֶׁיִּרְאֶה לַעֲקֹר אֶת הַמִּדָּה הָרָעָה הַזֹּאת מֵאִתּוֹ. 

[[וּמִי]] שֶׁיֵּשׁ לוֹ מֹחַ בְּקָדְקֳדוֹ, צָרִיךְ לִבְרֹחַ מִן הַמִּדָּה הָרָעָה הַזּוֹ כְּבוֹרֵחַ מִן הָאֵשׁ. כִּי יֵדַע בְּנַפְשׁוֹ בְּבֵרוּר, שֶׁעַל יְדֵי מִדָּה רָעָה זוֹ, בְּוַדַּאי יֵצֵא לֶעָתִיד חַיָּב בְּיוֹם הַדִּין, כַּיָּדוּעַ שֶׁמִּי שֶׁיֵּשׁ לוֹ רֹב עֲוֹנוֹת הוּא בְּגֶדֶר רָשָׁע, וְאָמְרוּ חֲזַ''ל {נדרים כ''ב:}: כָּל הַכּוֹעֵס בְּיָדוּעַ שֶׁעֲוֹנוֹתָיו מְרֻבִּין מִזְּכֻיּוֹתָיו שֶׁנֶּאֱמַר {משלי כ''ט כ''ב}: ''וּבַעַל חֵמָה רַב פָּשַׁע''. וּמַה שֶּׁכָּתוּב בִּלְשׁוֹן פֶּשַׁע, דְּהוּא מֶרֶד וְגָרוּעַ יוֹתֵר מִמֵּזִיד, מִשּׁוּם דִּבְעֵת הַכַּעַס, הֻפְקָר לְגַמְרֵי אֶצְלוֹ הַתּוֹרָה וְהַמִּצְוֹת, כְּמוֹ שֶׁאָמְרוּ חֲזַ''ל: כָּל הַכּוֹעֵס אֲפִלּוּ שְׁכִינָה אֵינָהּ חֲשׁוּבָה כְּנֶגְדּוֹ. וְאָמְרוּ רַבּוֹתֵינוּ זַ''ל: כָּל הַמְקָרֵעַ בְּגָדָיו בַּחֲמָתוֹ וְהַמְשַׁבֵּר כֵּלָיו בַּחֲמָתוֹ וְהַמְפַזֵּר מָעוֹתָיו בַּחֲמָתוֹ, יִהְיֶה בְּעֵינֶיךָ כְּעוֹבֵד עֲבוֹדָה זָרָה וְכוּ', מַאי קְרָא''לֹא יִהְיֶה בְךָ אֵל זָר'', אֵיזֶהוּ ''אֵל זָר'' שֶׁהוּא בְּגוּפוֹ שֶׁל אָדָם? הֱוֵי אוֹמֵר זוֹ יֵצֶר הָרָע שֶׁל כַּעַס. 

[[וְזֶה]] לְשׁוֹן הַזֹּהַר הַקָּדוֹשׁ {פרשת תצוה} עַל הַפָּסוּק {ישעיה ב' כ''ב}: ''חִדְלוּ לָכֶם מִן הָאָדָם אֲשֶׁר נְשָׁמָה בְּאַפּוֹ כִּי בַמֶּה נֶחְשָׁב הוּא'': הָכָא פַּקֵּיד קֻדְשָׁא בְּרִיךְ הוּא לְבַר נָשׁ וְאַזְהִיר לֵהּ לְאִסְתַּמְרָא מֵאִנּוּן בְּנֵי נָשָׁא דְּאַסְטוּ אוֹרְחֵיְהוּ מֵאוֹרַח טָב לְאוֹרַח בִּישׁ, וּמִסְאֲבוּ נַפְשֵׁיְהוּ בְּהַהוּא מִסְאֲבוּ אַחֲרָא וְכוּ', וּבְמַאי אִתְיַדַּע בַּר נָשׁ לְמִנְדַּע מַאן אִיהוּ לִקְרָבָא בַּהֲדֵהּ אוֹ לְאִתְמְנָעָא מִינֵהּ, בְּרוּגְזֵהּ מַמָּשׁ יֵדַע לְהִי בַּר נָשׁ וְיִשְׁתְּמוֹדַע מַאן אִיהוּ, אִי הַהוּא נִשְׁמָתָא קַדִּישָׁא נָטַר בְּשַׁעְתָּא דְּרוּגְזֵהּ אָתֵי עֲלֵהּ, דְּלָא יֵעָקַר לַהּ מֵאַתְרְאָה בְּגִין לְמִשְׁרֵי תְּחוֹתַהּ הַהוּא אֵל זָר דָּא אִיהוּ בַּר נָשׁ כִּדְקָא יָאוּת וְכוּ', וְאִי הַהוּא בַּר נָשׁ לָא נָטַר לַהּ, אִיהוּ עָקַר קְדֻשָּׁה דָּא עִלָּאָה מֵאַתְרֵהּ לְמִשְׁרֵי בְּאַתְרֵהּ סִטְרָא אַחֲרָא, וַדַּאי דָּא אִיהוּ בַּר נָשׁ דְּמָרֵיד בְּמָארֵהּ וְאָסוּר לִקְרָבָא בַּהֲדֵהּ וּלְאִתְחַבָּרָא עִמֵּהּ, וְדָא אִיהוּ טוֹרֵף נַפְשׁוֹ בְּאַפּוֹ וְאִיהוּ טָרַף וְעָקַר נַפְשֵׁהּ בְּגִין רוּגְזֵהּ וְאַשְׁרֵי בְּגַוֵּהּ אֵל זָר, וְעַל דָּא כְּתִיב: ''חִדְלוּ לָכֶם מִן הָאָדָם אֲשֶׁר נְשָׁמָה בְּאַפּוֹ'' דְהַהִיא נִשְׁמָתָא קַדִּישָׁא טָרֵיף לַהּ וְסָאֵיב לַהּ בְּגִין אַפּוֹ, אֲשֶׁר נְשָׁמָה אַחֲלִיף בְּאַפּוֹ, ''כִּי בַמֶּה נֶחְשָׁב'' הַהוּא בַּר נָשׁ, כּוּ''מ אִתְחֲשִיב הַהוּא בַּר נָשׁ וכו', וְעַיֵּן שָׁם. ???

[[וְאָמְרוּ]] חֲזַ''ל {פסחים ס''ו:} כָּל אָדָם שֶׁכּוֹעֵס, אֲפִלּוּ פּוֹסְקין לוֹ גְּדֻלָּה מִן הַשָּׁמַיִם, מוֹרִידִין אוֹתוֹ. וְעוֹד אָמְרוּ חֲזַ''ל {נדרים כ''ב.}: כָּל הַכּוֹעֵס, כָּל מִינֵי גֵּיהִנֹּם שׁוֹלְטִין בּוֹ, וְהַכַּוָּנָה הוּא דִּלְכָל עָוֹן בִּפְנֵי עַצְמוֹ יֵשׁ בַּגֵּיהִנֹּם עֹנֶשׁ הַמְיֻחָד לְאוֹתוֹ הֶעָוֹן, וְעַל יְדֵי מִדַּת הַכַּעַס בָּא הָאָדָם כִּמְעַט לְכָל מִינֵי עֲוֹנוֹת לַמִּתְבּוֹנֵן בְּרֹעַ הַמִּדָּה הַהִיא, עַד שֶׁאָמְרוּ עָלָיו חֲזַ''ל, שֶׁבְּיָדוּעַ שֶׁעֲוֹנוֹתָיו מְרֻבִּין מִזְּכֻיּוֹתָיו, לָכֵן אָמְרוּ: כָּל מִינֵי גֵּיהִנֹּם שׁוֹלְטִין בּוֹ, לָכֵן צָרִיךְ הָאָדָם לְהָסִיר הַכַּעַס מִלִּבּוֹ וְיִנָּצֵל מִדִּינָהּ שֶׁל גֵּיהִנֹּם וְיִזְכֶּה לְחַיֵּי עוֹלָם הַבָּא. 

[[וְיֵשׁ]] מֵחֲמַת לֵיצָנוּת, דְּהַיְנוּ שֶׁהִרְגִּיל אֶת נַפְשׁוֹ לְלֵיצָנוּת וּלְחֶבְרַת אֲנָשִׁים לֵצִים, עַל כֵּן מִמֵּילָא נִמְשָׁךְ גַּם לְהִתְלוֹצֵץ מֵאֲנָשִׁים וּלְסַפֵּר בִּגְנוּתָם. 

[[עַל]] כֵּן מִי שֶׁיִּרְצֶה לְנַקּוֹת נַפְשׁוֹ, יִתְבּוֹנֵן בְּגֹדֶל אִסּוּר הַלֵיצָנוּת בְּכַמָּה עִנְיָנִים. כִּי לְבַד שֶׁהוּא חוֹטֵא בְּעַצְמוֹ, שֶׁהוּא אֶחָד מִד' דְּבָרִים שֶׁאֵין מְקַבְּלִין פְּנֵי הַשְּׁכִינָה עֲבוּר זֶה כְּמוֹ שֶׁאָמְרוּ חֲזַ''ל {סוטה מ''ב.}, עוֹד הוּא מַחֲטִיא אֶת הָרַבִּים, שֶׁמְּסַבֵּב אותָם לְהַרְבּוֹת בְּלֵיצָנוּת. וְיָדוּעַ גֹּדֶל הָעֹנֶשׁ שֶׁל מַחֲטִיא אֶת הָרַבִּים, שֶׁאֵין מַסְפִּיקִין בְּיָדוֹ לַעֲשׂוֹת תְּשׁוּבָה עַל זֶה כְּמוֹ שֶׁאָמְרוּ חֲזַ''ל {יומא פ''ז.}. וּלְבַד כָּל זֶה, הַהִתְעַסְּקוּת בִּדְבָרִים בְּטֵלִים, אֲפִלּוּ אִם לֹא הָיָה בּוֹ דְּבַר אִסּוּר, מְאַבֵּד אֶת הָעֵת, אֲשֶׁר יוּכַל לַעֲסֹק בָּהֶם בִּדְבַר תּוֹרָה וְלִקְנוֹת חַיֵּי עוֹלָם הַבָּא, וְנִרְאֶה מִדַּעְתּוֹ, שֶׁהוּא מְבַזֶּה בְּעֵינָיו דִּבְרֵי הַשֵּׁם וּשְׂכַר עוֹלָם הַבָּא, וּכְמוֹ דְּאָמְרִינַן בְּפֶרֶק חֵלֶק {סנהדרין צ''ט.} עַל הַפָּסוּק {במדבר ט''ו ל''א}: ''כִּי דְּבַר ה' בָּזָה'', רַבִּי נְהוֹרַאי אָמַר: כָּל שֶׁאֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק. 

[[וְיִלְמֹד]] הָאָדָם דַּעַת, מִמַּה שֶׁאָנוּ רוֹאִין בְּיוֹשְׁבֵי בֵּית הָאֲסוּרִין, כְּשֶׁמּוֹלִיכִין אוֹתָן לַשּׁוֹפֵט אֶל הַדְּרִישָׁה וְהַחֲקִירָה, הֵם שׁוֹמְרִין אֶת פִּיהֶם וְלֹא יוֹצִיאוּ מִפִּיהֶם אֲפִלּוּ תֵּבָה אַחַת, שֶׁהוּא שֶׁלֹּא כָּרָאוּי לְפִי עִנְיָן הַהוּא, וְגַם מְקַבְּלִין עַל עַצְמָן כָּל הַהַכָּאוֹת וְהַבִּזְיוֹנוֹת וְלֹא יוֹדוּ עַל הָאֱמֶת, אַף שֶׁיּוֹדְעִין בְּנַפְשָׁם שֶׁבֵּין כָּךְ וּבֵין כָּךְ לֹא יִחְיוּ חַיֵּי נֶצַח, וַאֲפִלּוּ אִם יוֹדוּ, קָרוֹב הַדָּבָר שֶׁלֹּא יוּמְתוּ, כִּי מִעוּטָא דְּמִעוּטָא שֶׁנִּגְמַר דִינָם לְמִיתָה, אַף עַל פִּי כֵן נָקַל לָהֶם לְקַּבֵּל עַל נַפְשָׁם כָּל הַיִּסּוּרִין מֵחֲמַת סְפֵק סְפֵקָא שֶׁל אֲרִיכַת חַיֵּי שָׁעָה, וְעַל אַחַת כַּמָּה וְכַמָּה אֵיךְ צְרִיכִין לְהִתְבּוֹשֵׁשׁ אוֹתָן הָאֲנָשִׁים הַיּוֹשְׁבִין בְּחֶבְרַת אַנְשֵׁי לָצוֹן כַּמָּה שָׁעוֹת, וְאֵין מִי שֶׁמַּכֶּה אוֹתָם וּמַכְרִיחָם לָזֶה, וְאִם יִתְאַפְּקוּ מִלְּדַבֵּר דְּבָרִים אֲסוּרִים, יִזְכּוּ לְחַיֵּי נֶצַח, כְּמוֹ דְּאִיתָא בַּמִּדְרָשׁ, שֶׁעַל כָּל רֶגַע וְרֶגַע, שֶׁאָדָם חוֹסֵם פִּיו, זוֹכֶה לָאוֹר הַגָּנוּז, שֶׁאֵין כָּל מַלְאָךְ וּבְרִיָּה יָכוֹל לְשַׁעֵר, וּלְהֶפֶךְ יֵעָנְשׁוּ עַל כָּל דִּבּוּר וְדִבּוּר כְּמוֹ שֶׁכָּתַב הַגְּרָ''א בְּאִגַּרְתּוֹ הַקְּדוֹשָׁה ''עָלִים לִתְרוּפָה'' וְזֶה לְשׁוֹנוֹ: ''כָּל עֲמַל אָדָם לְפִיהוּ'', אָמְרוּ חֲכָמֵינוּ זַ''ל {חולין דף פ''ט.}, שֶׁכָּל מִצְוֹתָיו וְתוֹרוֹתָיו שֶׁל אָדָם אֵין מַסְפִּיק לְמַה שֶּׁמּוֹצִיא מִפִּיו. מָה אֻמָּנוּתוֹ שֶׁל אָדָם בָּעוֹלָם הַזֶּה? יַעֲשֶׂה עַצְמוֹ כְּאִלֵּם וְיַדְבִּיק שִׂפְתוֹתָיו כִּשְׁתֵּי רֵיחַיִם וְכוּ', וְכָל כַּף הַקְּלַע, הַכֹּל בְּהֶבֶל פִּיו שֶׁל דְּבָרִים בְּטֵלִים, וְעַל כָּל דִּבּוּר הֶבֶל צָרִיךְ לְהִתְקַלֵּעַ מִסּוֹף הָעוֹלָם וְעַד סוֹפוֹ. וְכָל זֶה בִּדְבָרִים יְתֵרִים, אֲבָל בִּדְבָרִים הָאֲסוּרִים, כְּגוֹן: לָשׁוֹן הָרָע וְלֵיצָנוּת וּשְׁבוּעוֹת וּנְדָרִים וּמַחֲלֹקֶת וּקְלָלוֹת, וּבִפְרָט בְּבֵית הַכְּנֶסֶת וְשַׁבָּת וְיוֹם טוֹב, עַל אֵלּוּ צָרִיךְ לֵירֵד לַשְּׁאוֹל לְמַטָּה הַרְבֵּה מְאֹד, וְאִי אֶפְשָׁר לְשַׁעֵר גֹּדֶל הַיִּסּוּרִין וְהַצָּרוֹת שֶׁסּוֹבֵל בִּשְׁבִיל דִּבּוּר אֶחָד, וְלֹא נֶאֱבָד אֲפִלּוּ דִּבּוּר אֶחָד שֶׁלֹּא נִכְתַּב, בַּעֲלֵי גַּדְפִין הוֹלְכִין תָּמִיד אֵצֶל כָּל אָדָם וְאֵין נִפְרָדִין מִמֶּנּוּ וְכוֹתְבִין כָּל דִּבּוּר וְדִבּוּר, כִּי ''עוֹף הַשָּׁמַיִם יוֹלִיךְ אֶת הַקּוֹל וּבַעַל כְּנָפַיִם יַגִּיד דָּבָר''. עַד כָּאן לְשׁוֹנוֹ הַקָּדוֹשׁ. וְגָרְסִינַן {עבודה זרה י''ח:} אָמַר רַב קטִינָא: כָּל הַמִּתְלוֹצֵץ נוֹפֵל בַּגֵּיהִנֹּם. 

[[הג''ה.]] [וְנִרְאֶה לִי לְפָרֵשׁ, מַה שֶּׁאָמַר לְשׁוֹן נוֹפֵל וְלֹא יִפֹּל, בְּמַה שֶּׁכָּתַב הַגְּרָ''א בְּמִשְׁלֵי א' פָּסוּק כ''ג בְּעִנְיַן בַּעֲלֵי הַלָּצוֹן, שֶׁיֵּשׁ לָהֶם גֹּדֶל הַתַּאֲוָה לְדַבֵּר דְּבָרִים בְּטֵלִים וְלֵיצָנוּת אַף שֶׁאֵין בָּהֶם הֲנָאַת הַגּוּף, מִפְּנֵי שֶׁבְּכָל דָּבָר שֶׁאָדָם עוֹשֶׂה נוֹתְנִין לוֹ רוּחַ מִמָּרוֹם, וְזֶה הָרוּחַ אֵינוֹ נָח וְשָׁקֵט עַד שֶׁעוֹשֶׂה עוֹד דְּבָרִים כָּאֵלֶּה, וּמִזֶּה יֵשׁ לוֹ נַחַת רוּחַ הֵן בִּדְבַר מִצְוָה אוֹ בִּדְבַר עֲבֵרָה. וְזֶהוּ {אבות ד' ב'}: עֲבֵרָה גּוֹרֶרֶת עֲבֵרָה, וּמִצְוָה גּוֹרֶרֶת מִצְוָה. וְכָל דְּבַר עֲבֵרָה שֶׁהִיא גְּדוֹלָה, גַּם הָרוּחַ הַבָּא מִמֶּנָּה הִיא גְּדוֹלָה, וּמִתְאַוֶּה יוֹתֵר לַעֲבֵרָה עוֹד, וְכֵן בִּדְבַר מִצְוָה גְּדוֹלָה, בָּא רוּחַ מִמָּקוֹם קָדוֹשׁ מְאֹד וּמִתְאַוֶּה מְאֹד לַמִּצְוָה וְנֶהֱנֶה מְאֹד מֵחֲמַת זֶה מִמִּצְוָה. וְיָדוּעַ שֶׁמִּצְוָה גְּדוֹלָה מִכָּל הַמִּצְוֹת הִיא לִמּוּד הַתּוֹרָה, וּלְהֶפֶךְ דְּבָרִים בְּטֵלִים וְלֵיצָנוּת, שֶׁזֶּהוּ הִפּוּךְ הַתּוֹרָה. וְלָכֵן יֵשׁ הֲנָאָה מִדְּבָרִים בְּטֵלִים וְלֵיצָנוּת יוֹתֵר מִכָּל הָעֲבֵרוֹת, אַף שֶׁאֵין בָּזֶה עוֹלָם הַזֶּה, אַךְ מֵחֲמַת שֶׁרוּחַ הַטֻּמְאָה גְּדוֹלָה עַד מְאֹד וְהִיא כְּמַעְיָן הַנּוֹבֵעַ, הֶפֶךְ הַתּוֹרָה שֶׁהִיא כְּמַעְיָן הנּוֹבֵעַ, עַד כָּאן לְשׁוֹנוֹ. וְיָדוּעַ דְּרוּחַ הַטֻּמְאָה הַנַּעֲשֶׂה עַל יְדֵי הָעֲבֵרָה, הִיא גּוּפָא הַמַּעֲנֶשֶׁת לָאָדָם אַחַר פְּטִירָתוֹ בַּגֵּיהִנֹּם, וְלָזֶה אָמְרוּ חֲזַ''ל לְשׁוֹן ''נוֹפֵל בַּגֵּיהִנֹּם'' לְהוֹרוֹת לָנוּ, שֶׁבְּעֵת אֲמִירַת הַלֵיצָנוּת, מְרַחֵף עָלָיו רוּחַ הַטֻּמְאָה הַגְּדוֹלָה וְכַנַּ''ל, וְהוּא מַמָּשׁ נוֹפֵל (רוֹצֶה לוֹמַר שׁוֹכֵן כְּמוֹ {בראשית כ''ה י''ח}: ''עַל פְּנֵי כָּל אֶחָיו נָפָל'') בַּגֵּיהִנֹּם בְּחַיָּיו, רַחֲמָנָא לִיצְלָן. וּכְמוֹ שֶׁכָּתוּב בְּנֶפֶשׁ הַחַיִּים שַׁעַר א' פֶּרֶקּ י''ב. וּמַאֲמָרָם הַשֵּׁנִי יֵשׁ לוֹמַר גַּם כֵּן בִּכְגוֹן זֶה, וְאֵין כָּאן מָקוֹם לְהַאֲרִיךְ]. 

[[וְגַם]] בָּעוֹלָם הַזֶּה בָּאִין יִסּוּרִין עַל הָאָדָם בִּשְׁבִיל הַלֵיצָנוּת, כְּמוֹ דְּאָמְרִינַן שָׁם: אָמַר ר' אֶלְעָזָר: כָּל הַמִּתְלוֹצֵץ, יִסּוּרִין בָּאִין עָלָיו שֶׁנֶּאֱמַר {ישעיה כ''ח כ''ב}: ''וְעַתָּה אַל תִּתְלוֹצָצוּ, פֶּן יֶחֶזְקוּ מוֹסְרֵיכֶם''. אָמַר לְהוּ רָבָא לְרַבָּנָן: בְּמָטוּתָא מִנַּיְכוּ דְּלָא תִּתְלוֹצָצוּ דְּלָא לֵיתוּ יִסּוּרִין עֲלַיְכוּ {אמר להם רבא לרבנן בבקשה מכם, שלא תתלוצצו, שלא יבואו יסורים עליכם}. [וְעַיֵּן בְּשַׁעֲרֵי תְּשׁוּבָה לְרַבֵּנוּ יוֹנָה שֶׁכָּתַב, שֶׁאָסוּר לְהִתְלוֹצֵץ וְגַם בְּדֶרֶךְ מִקְרֶה וְאַרְעַי. וְעַל הַחֵלֶק הַזֶּה הֻצְרְכוּ הַחֲכָמִים לְהַזְהִיר לְתַלְמִידֵיהֶם, מִפְּנֵי שֶׁרַבִּים נִכְשְׁלוּ בּוֹ דֶּרֶךְ מִקְרֶה]. 

[[וְגַם]] מְזוֹנוֹתָיו מִתְמַעֲטִין, כְּמוֹ דְּאָמְרִינַן שָׁם. וְגַם כָּל הָעוֹלָם נֶעֱנָשׁ בִּשְׁבִיל בַּעַל הַלָּצוֹן, כְּמוֹ שֶׁאָמְרוּ שָׁם: כָּל הַמִּתְלוֹצֵץ גּוֹרֵם כְּלָיָה לָעוֹלָם. 

[[וַאֲפִלּוּ]] אִם לֹא יִתְלוֹצֵץ עִמָּהֶם, רַק לֵישֵׁב בְּחֶבְרָתָם, גַּם כֵּן אִסּוּר גָּמוּר הוּא, כְּמוֹ שֶׁנֶּאֱמַר {תהילים א' א'}: ''וּבְמוֹשַׁב לֵצִים לֹא יָשָׁב''. וְאִיתָא בְּאָבוֹת דְּרַבִּי נָתָן פֶּרֶק ל' (מִשְׁנָה ג'}: הַמְדַבֵּק עַצְמוֹ לְעוֹבְרֵי עֲבֵרָה, אַף עַל פִּי שֶׁאֵינוֹ עוֹשֶׂה כְּמַעֲשֵׂיהֶם, הוּא מְקַבֵּל פֻּרְעָנוּת כַּיּוֹצֵא בָּהֶם. עַל כֵּן צָרִיךְ הָאָדָם לְהִתְרַחֵק מֵהַכַּת הַזֹּאת מִלֵּישֵׁב בְּמוֹשָׁבָם, כְּדֵי שֶׁלֹּא יִלְמַד מֵהֶם, אֲבָל יֵשֵׁב בְּמוֹשָׁב שֶׁיֵּשׁ בֵּינֵיהֶם דִּבְרֵי תּוֹרָה, וְאָז אַשְׁרֵי לוֹ בָּזֶה וּבַבָּא. 

~ פרק י''ד - לשון הרע הבא על ידי גאווה 

<b>בְּפֶרֶק זֶה יְבֹאַר סִבַּת לָשׁוֹן הָרָע, שֶׁבָּאָה עֵל יְדֵי הֶרְגֵּל הַגַּאֲוָה.</b> 

[[וְיֵשׁ]] מֵחֲמַת גַּאֲוָה, דְּהַיְנוּ שֶׁהוּא מַחֲשִׁיב אֶת עַצְמוֹ לְחָכָם וּלְאִישׁ בַּאֲנָשִׁים, וְהַכֹּל שְׁפָלִים בְּעֵינָיו, לָכֵן מְלָאוֹ לִבּוֹ לְהִתְלוֹצֵץ מֵחֲבֵרוֹ. גַּם הַגַּאֲוָה תְּבִיאֵהוּ לְקַנֵּא וְלִשְׂטֹם אֶת חֲבֵרוֹ הַמְכֻבָּד בְּעֵינֵי אַנְשֵׁי הָעִיר, וִיקַנֵּא וְיִשְׂטֹם אוֹתוֹ, בַּעֲבוּר שֶׁיִּדְמֶה לוֹ שֶׁנִּפְחָת כְּבוֹדוֹ עַל יְדֵי זֶה, וְיֹאמַר בְּלִבּוֹ: לוּלֵא הוּא, הָיִיתִי מְתֹאָר בֵּין בְּנֵי אָדָם לְאָדָם חָשׁוּב. וְיִבְחַן וְיִבְדֹק גִּנְזֵי נִסְתְּרוֹתָיו, כְּדֵי שֶׁיִּהְיֶה לוֹ מַה לְּדַבֵּר מִמֶּנּוּ, יִהְיֶה אֱמֶת אוֹ שֶׁקֶּר, כְּדֵי לְהַקְּטִין שְׁמוֹ אֵצֶל בְּנֵי אָדָם וּלְהַרְאוֹת יִתְרוֹנוֹ עָלָיו וּלְהַפְחִית מַעֲלָתוֹ וּלְהַכְלִימוֹ וּלְבַיְּשׁוֹ. וְלִפְעָמִים יְסֻבַּב עַל יְדֵי הַגַּאֲוָה כָּל ד' כִּתּוֹת חַשְׁמַ''ל (חֲנֵפִים, שַׁקְרנִים, מְסַפְּרֵי לָשׁוֹן הָרָע, לֵיצָנִים). יְסַפֵּר בִּגְנוּת חֲבֵרוֹ, שֶׁיִּהְיֶה הוּא נִכְבָּד וַחֲבֵרוֹ בָּזוּי. וְיִתְלוֹצֵץ עָלָיו מֵאַחַר שֶׁאֵינוֹ חָשׁוּב בְּעֵינָיו. וְיִתְפָּאֵר בְּשֶׁקָר וּבְמַעֲלוֹת שֶׁאֵין בּוֹ. וּבַעֲבוּר גַּאֲוָתוֹ יַחֲנִיף לָרְשָׁעִים תָּמִיד וְלֹא יוֹכִיחָם, שֶׁלֹא יִשְׂנְאוּהוּ וְיִפְחַת כְּבוֹדוֹ. 

[[עַל]] כֵּן מִי שֶׁיִּרְצֶה לְטַהֵר אֶת נַפְשׁוֹ מֵעָוֹן הַמַּר הַזֶּה, יַחֲשֹׁב תָּמִיד בְּגֹדֶל גְּנוּת הַגַּאֲוָה, כִּי אֵיךְ יִתְגָּאֶה הָאָדָם, אֲשֶׁר תְּחִלַּת הֲוָיָתוֹ נוֹצָר מִטִּפָּה סְרוּחָה וְהוּא עָתִיד לֵילֵךְ לִמְקוֹם עָפָר רִמָּה וְתוֹלֵעָה, וְיֹאכַל קְצָתוֹ אֶת קְצָתוֹ? 

[[גַּם]] יִתְבּוֹנֵן בְּחֹמֶר הֶעָוֹן הַזֶּה שֶׁהוּא לֹא תַעֲשֶׂה מִמִּנְיַן תַּרְיָ''ג, כְּמוֹ שֶׁכָּתוּב {דברים ח' י''ד}: ''וְרָם לְבָבֶךָ וְשָׁכַחְתָּ אֶת ה' אֱלֹהֶיךָ'', כְּמוֹ שֶׁכָּתַב בַּסְּמָ''ג. וְאָמְרוּ חֲזַ''ל בְּסוֹטָה {דף ד':}: כָּל אָדָם שֶׁיֵּשׁ בּוֹ גַּסּוּת הָרוּחַ, כְּאִלּוּ עוֹבֵד כּוֹכָבִים וּמַזָּלוֹת וְכוּ', וְכָל זְמַן שֶׁאָדָם מִתְכַּוֵּן לְהַגְדִּיל שְׁמוֹ בָּעוֹלָם, שְׁמוֹ אוֹבֵד וּמִתְמַעֵט וְהוֹלֵךְ, וְגוּפוֹ מְחֻלָּל עַל הַבְּרִיּוֹת. גַּם יִתְבּוֹנֵן בְּגֹדֶל עָנְשׁוֹ בָּעוֹלָם הַזֶּה וּבָעוֹלָם הַבָּא כְּמוֹ שֶׁאָמְרוּ {סוכה כ''ט:}: בִּשְׁבִיל ד' דְּבָרִים נִכְסֵי בַּעֲלֵי בָּתִּים יוֹרְדִין לְטִמְיוֹן וְכוּ' וְעַל גַּסּוּת הָרוּחַ. וְאָמְרִינַן נַמֵּי בְּסוֹטָה {ה.}: כָּל אָדָם שֶׁיֵּשׁ בּוֹ גַּסּוּת הָרוּחַ, לַסּוֹף מִתְמַעֵט וְכוּ'. וְגָרְסִינַן נַמֵּי שָׁם: אָמַר רַב חִסְדָּא: כָּל אָדָם שֶׁיֵּשׁ בּוֹ גַּסּוּת הָרוּחַ אָמַר הַקָדוֹשׁ בָּרוּךְ הוּא: אֵין אֲנִי וָהוּא יְכוֹלִין לָדוּר בָּעוֹלָם, שֶׁנֶּאֱמַר וְכוּ'. וְאָמַר ר' אֶלְעָזָר: כָּל אָדָם שֶׁיֵּשׁ בּוֹ גַּסּוּת הָרוּחַ, אֵין עֲפָרוֹ נִנְעָר לִתְחִיַּת הַמֵּתִים, שֶׁנֶּאֱמַר וְכוּ'. וְהוּא מִדָּה כְּנֶגֶד מִדָּה, דְּתַחַת שֶׁהָיָה לוֹ לַחֲשֹׁב תָּמִיד בְּנַפְשׁוֹ, דְּסוֹפוֹ לֵילֵךְ לִמְקוֹם עָפָר רִמָּה וְתוֹלֵעָה וְלֹא לְהִתְגָּאוֹת וְכַנַּ''ל, וְהוּא לֹא כֵן חָשַׁב, כִּי אִם בִּמְרוֹמֵי סְלָעִים יִהְיֶה מִשְׂגַּבּוֹ תָּמִיד, וּבַעֲלִיּוֹת מְרֻוָּחִים תִּהְיֶה לָעַד מְנוּחָתוֹ יָתֵר עַל כָּל בְּנֵי גִּילוֹ, לָכֵן כַּאֲשֶׁר גּוּפוֹ נַעֲשֶׂה עָפָר, אֵין בַּעֲפָרוֹ כֹּחַ לְהִתְנַעֵר מִמְּקוֹמוֹ. וְהַכֹּל יַעַמְדוּ וְיָקוּמוּ עַל רַגְלֵיהֶם, וְהוּא יִשָּׁאֵר מֻשְׁכָּב נָמוֹךְ תַּחַת כַּפּוֹת רַגְלֵי כָּל הָאֲנָשִׁים, אֲשֶׁר הִתְגָּאָה עֲלֵיהֶם בְּעוֹדוֹ בְּחַיָּיו. וְגַם הוּא מְתֹעָב עֲבוּר זֶה בְּעֵינֵי ה' יִתְבָּרַךְ, כְּמוֹ שֶׁכָּתוּב {משלי ט''ז ה'}: ''תּוֹעֲבַת ד' כָּל גְּבַהּ לֵב''. 

[[וְהִנֵּה]] כַּאֲשֶׁר יִתְבּוֹנֵן הָאָדָם אֶת גֹּדֶל עֲנִיּוּתוֹ בַּתּוֹרָה וּבַמִּצְוֹת, לֹא יִהְיֶה לוֹ בַּמֶּה לְּהִתְגָּאוֹת. וּכְמוֹ שֶׁאָמְרוּ חֲזַ''ל {נדרים מ''א.}: דְּדָא חָסֵר מַה קָּנָה? {כשזה חסר, מה קנה?} וַאֲפִלּוּ אִם יֵשׁ לוֹ מְעַט תּוֹרָה וּמַעֲשִׂים טוֹבִים, כְּשֶׁיַּחֲשֹׁב עִם נַפְשׁוֹ בֶּאֱמֶת, יִתְוַדַּע לוֹ כִּי לֹא תִּקִּן עֲדַיִן אֲפִלּוּ הַחֵצִי וְאַף לִשְׁלִישׁ לֹא הִגִּיעַ לְפִי הַחָכְמָה, אֲשֶׁר הִטְבִּיעַ הַקָדוֹשׁ בָּרוּךְ הוּא בְּנַפְשׁוֹ. 

[[הג''ה.]][ וְכָתְבוּ הַסְּפָרִים הַקְּדוֹשִׁים לָזֶה מָשָׁל נִמְרָץ, וְכִמְדֻמֶּה שֶׁרָאִיתִי זֶה בְּסֵפֶר ''זִכְרוּ תּוֹרַת מֹשֶה'', לִגְבִיר אֶחָד שֶׁשָּׁלַח שְׁנֵי אֲנָשִׁים לִמְדִינָה רְחוֹקָה לִקְנוֹת לוֹ אֲבָנִים טוֹבוֹת. לְאֶחָד נָתַן לְעֵסֶקּ זֶה אֶלֶף זְהוּבִים וְלַשֵּׁנִי לֹא נָתַן כִּי אִם מֵאָה זְהוּבִים, וּפִזְרוּ אֶת הַמָּעוֹת בַּדֶּרֶךְ לְדִבְרֵי הֶבֶל, עַד שֶׁלֹּא נִשְׁאַר בְּיַד בַּעַל הָאֶלֶף כִּי אִם ב' מֵאוֹת זְהוּבִים וּבְיַד בַּעַל הַמֵּאָה, אַרְבָּעִים, וַיְהִי הַיּוֹם, וַיִּתְקוֹטְטוּ יַחַד זֶה עִם זֶה, וַיַּעַן בַּעַל הָאֶלֶף וַיֹּאמַר לַשֵּׁנִי: הֲתוּכַל לְהִתְדַּמּוֹת אֵלַי? הֲלֹא אַתָּה אִישׁ עָנִי, וְאֵין לְךָ אֲפִלּוּ חֵלֶק רְבִיעִי מִמֶּנִּי. וַיַּעַן אִישׁ אַחֵר וַיֹּאמַר לְבַעַל הָאֶלֶף: הוֹי סָכָל וְגֵאֶה, בַּמֶּה תִּתְגָּאֶה? הַאִם לֹא נוֹדַע לָנוּ כִּי הַמָּעוֹת אֵינָם שֶׁלְּךָ, וְרַק שָׁלִיחַ אַתָּה לְהָבִיא סְחוֹרָה לִמְשַׁלַּחֲךָ? וּבֶאֱמֶת אַתָּה עָנִי יוֹתֵר מֵהַשֵּׁנִי אֲשֶׁר נִתְגָּאֵיתָ עָלָיו, כִּי הוּא אֵינֶנּוּ חַיָּב לִמְשַׁלְּחוֹ רַק שִׁשִּׁים זְהוּבִים, אֲשֶׁר פִּזֵּר בִּשְׁטוּתוֹ, וְאַתָּה הֲלֹא פִּזַּרְתָּ ח' מֵאוֹת זְהוּבִים עַל דִּבְרֵי הֶבֶל, וּמַה תָּשִׁיב לְשׁוֹלַחֲךָ דָּבָר עַל סָךְ רַב כָּזֶה? הֲלֹא אָז תְּכַסְּךָ בּוּשָׁה וּכְלִמָּה הַרְבֵּה יוֹתֵר מֵהֶעָנִי הַנֶעֱלָב הַזֶּה. כֵּן הַדָּבָר מַמָּשׁ בָּעִנְיָן הַזֶּה, כִּי הֲלֹא כֻּלָּנוּ שְׁלוּחֵי דְּרַחֲמָנָא אֲנַן מֵעוֹלָם הָעֶלְיוֹן לְכָאן, כָּל אֶחָד לְתַקֵּן אֶת נַפְשׁוֹ וּלְצַחְצֵחָהּ לְפִי עֵרֶךְ הַחָכְמָה, אֲשֶׁר הִטְבִּיעַ הַקָדוֹשׁ בָּרוּךְ הוּא בְּנַפְשׁוֹ. עַל כֵּן אֵין לוֹ לָאָדָם לְהִתְגָּאוֹת בְּיִתְרוֹן הַחָכְמָה אֲשֶׁר בּוֹ מֵחֲבֵרוֹ, כִּי הֲלֹא לֹא שֶׁלּוֹ הִיא, כִּי אִם נִתְּנָה בּוֹ לַצֹּרֶךְ הַתַּכְלִיתִי, וְיֵשׁ לוֹ לַחֲשֹׁב בְּנַפְשׁוֹ, כַּמָּה יָמִים וְכַמָּה שָׁנִים בִּטֵּל מִתּוֹרָה, וְעָלָיו יִהְיוּ כֻּלָּנָה לָתֵת חֶשְׁבּוֹן עַל כָּל יוֹם מִימֵי חַיָּיו בַּמֶּה עָסַק בּוֹ. 

[[וְזֶה]] לְשׁוֹן סֵפֶר הַפַּרְדֵּס שֶׁל מַהֲרָ''מ קוֹרְדֹוֵירוֹ שַׁעַר הֵיכָלוֹת פֶּרֶק ב': שֶׁלְּמַעְלָה אֶחָד מִד' חַיּוֹת הַקֹּדֶשׁ הוּא יוּפִיאֵל שַׂר הַתּוֹרָה, וְכָל מַפְתְּחוֹת הַחָכְמָה בְּיָדוֹ. וְכַאֲשֶׁר הַנְּשָׁמָה עוֹלָה וּמַגַּעַת לְמַעְלָה, אָז הַשַּׂר דֵּעָה הוּא שׁוֹאֵל לָהּ בְּעִנְיַן חָכְמָה שֶׁלָּמְדָה בָּעוֹלָם הַזֶּה, וּכְפִי אֲשֶׁר טָרַח בַּתּוֹרָה וְרָדַף אַחֲרֶיהָ, כֵּן לְפִי זֶה יִנָּתֵן הַשָׂכָר. וְאִם הָיָה יָכוֹל לַעֲסֹק בַּתּווֹה יוֹתֵר וְלֹא עָסַק, דּוֹחֶה אוֹתָהּ לְמַטָּה תַּחַת הַהֵיכָל הַהוּא בְּבוּשָׁה וְחֶרְפָּה. וְכַאֲשֶׁר הַשְּׂרָפִים תַּחַת הַחַיָּה נוֹשְׂאִים כְּנָפַיִם וּמַשִׁיקְים אִשָּׁה אֶל אֲחוֹתָהּ וְשׂוֹרְפִים אוֹתָהּ הַנְּשָׁמָה וְהִיא נִשְׂרֶפֶת וְאֵינָהּ נִשְׂרֶפֶת וְכוּ'. וְכֵן הִיא נִדּוֹנִית בְּכָל יוֹם, אַף עַל פִּי שֶׁיִּהְיוּ לָהּ מַעֲשִׂים טוֹבִים, כֵּיוָן שֶׁלֹּא נִתְעַסְּקָה בַּתּוֹרָה כָּרָאוּי. עַד כָּאן לְשׁוֹנוֹ: 

[[עַל]] כֵּן צָרִיךְ הָאִישׁ הַנִּלְבָּב לְהִתְבּוֹנֵן בָּזֶה בְּכָל יְמֵי חַיָּיו, כְּמוֹ שֶׁכָּתוּב בְּתָנָא דְּבֵי אֵלִיָּהוּ, שֶׁיִּרְאֶה אָדָם לִתְפֹּשׂ בְּיָדוֹ מַה שֶּׁלָּמַד, כְּדֵי שֶׁלֹּא יַשִּׂיגֶנּוּ בּוּשָׁה וּכְלִמָּה לְיוֹם הַדִּין, בְּשָׁעָה שֶׁיֹּאמְרוּ: עֲמֹד וַעֲרֹךְ מִקְרָא שֶׁקָּרָאתָ וּמִשְׁנָה שֶׁשָּׁנִיתָ. עַד כָּאן לְשׁוֹנוֹ]. 

~ פרק ט''ו - לשון הרע הבא על ידי מה שנעשה הפקר 

<b>בְּפֶרֶק זֶה יְבֹאַר לָשׁוֹן הָרָע, שֶׁבָּא עַל יְדֵי מַה שֶּׁנַּעֲשָׂה כְּהֶפְקֵר וְיֵאוּשׁ בְּעֵינֵי אֵיזֶה אֲנָשִׁים.</b> 

[[וְיֵשׁ]] שֶׁסִּבָּתָן הוּא מִצַּד הַיֵּאוּשׁ. דְּהַיְנוּ שֶׁהַיֵּצֶר מְפַתֶּה אוֹתָם שֶׁאִי אֶפְשָׁר לְאִישׁ מְדִינִי כְּלָל לַעֲמֹד בָּזֶה, אִם לֹא שֶׁיִּפְרֹש לְגַמְרֵי מֵעִנְיְנֵי הָעוֹלָם, וְזֶה אִי אֶפְשָׁר, וְתוֹלִין אֶת עַצְמָן בְּמַאֲמַר חֲזַ''ל {בבא בתרא קס''ה.}: וְכֻלָּן בְּלָשׁוֹן הָרָע, עַל כֵּן הֵם מִתְיָאֲשִׁין לְגַמְרֵי מִשְּׁמִירַת זֶה הָעִנְיָן. 

[[וּבֶאֱמֶת]] זוֹהִי טָעוּת גְּדוֹלָה, דְּאִם כֵּן לָמָּה צִוְּתָה הַתּוֹרָה עַל זֶה בְּלֹא תַעֲשֶׂה? הֲלֹא יָדוּעַ הוּא, דְּאֵין הַקָּדוֹשׁ בָּרוּךְ הוּא בָּא בִּטְרוּנְיָא עִם בְּרִיּוֹתָיו, וַהֲוָה לֵהּ לְהַתּוֹרָה לִכְתֹּב דָּבָר זֶה רַק בְּעִנְיַן הַמִּדּוֹת, כְּמוֹ שְׁאָר מִדּוֹת קְדוֹשׁוֹת, שֶׁנֶּאֱמָרוֹת רַק לַאֲנָשִׁים יְחִידִים. אֶלָּא וַדַּאי דְּיוֹצֵר הָאָדָם שָׂם בְּכֹחַ כָּל אִישׁ וְאִישׁ מִיִּשְׂרָאֵל, שֶׁאִם רַק יָשִׂים עֵינָיו וְלִבּוֹ עַל דְּרָכָיו, יוּכַל לְהִזָּהֵר מִזֶּה. וְכִדְאִיתָא בְּסִפְרִי פָּרָשַׁת הַאֲזִינוּ {דברים ל''ב ד'}: ''אֵל אֱמוּנָה וְאֵין עָוֶל'', שֶׁלֹּא בָּרָא בְּנֵי אָדָם לִהְיוֹת רְשָׁעִים, אֶלָּא לִהְיוֹת צַדִּיקִים, (פֵּרוּשׁ: דְּאִי לָאו הָכִי יֵשׁ, חַס וְשָׁלוֹם, עָוֶל בְּחֻקּוֹ יִתְבָּרַךְ עַל הָעֹנֶשׁ שֶׁמַּעֲנִישָׁם אַחַר כָּךְ) וְכֵן הוּא אוֹמֵר {קהלת ז' כ''ט}: ''אֲשֶׁר עָשָׂה הָאֱלֹהִים אֶת הָאָדָם יָשָׁר, וְהֵמָּה בִקְּשׁוּ חִשְּׁבֹנוֹת רַבִּים''. וְכָזֶה אִיתָא בְּתַנְחוּמָא פָּרָשַׁת בְּרֵאשִׁית וְזֶה לְשׁוֹנוֹ: ''אֲשֶׁר עָשָׂה הָאֱלֹקִים אֶת הָאָדָם יָשָׁר'', לֹא בְּרָאוֹ הַקָּדוֹשׁ בָּרוּךְ הוּא, שֶׁנִּקְּרָא צַדִּיק וְיָשָׁר, אֶת הָאָדָם בְּצַלְמוֹ אֶלָּא כְּדֵי לִהְיוֹת צַדִּיק וְיָשָׁר. וְאִם תֹּאמַר: לָמָּה בְּרָאוֹ לַיֵּצֶר הָרָע שֶׁכָּתוּב בּוֹ {בראשית ח' כ''א}: ''כִּי יֵצֶר לֵב הָאָדָם רַע מִנְּעֻרָיו''? אַתָּה אוֹמֵר שֶׁהוּא רַע, מִי יָכוֹל לַעֲשׂוֹתוֹ טוֹב? אָמַר הַקָּדוֹשׁ בָּרוּךְ הוּא: אַתָּה עָשִׂיתָ אוֹתוֹ רַע. תִּינוֹק הֲוָת וְלֹא חָטָאתָ, נִתְגַּדַּלְתָּ וְחָטָאתָ, [פֵּרוּשׁ: שֶׁהָאָדָם מַמְשִׁיךְ אוֹתוֹ עַל עַצְמוֹ בְּמַעֲשָׂיו וּבֻעִנְיָנָיו, כִּי הַקָדוֹשׁ בָּרוּךְ הוּא נָתַן כֹּחַ לָאָדָם לִהְיוֹת מוֹשֵׁל עָלָיו, וְהַיֵּצֶר הָרָע יִהְיֶה לוֹ בִּבְחִינַת עֶבֶד לְסַיֵּעַ לוֹ בְּאֵיזֶה עִנְיָנִים לַצֹּרֶךְ הַתַּכְלִיתִי, כַּכָּתוּב {בראשית ד' ז'}: ''וְאַתָּה תִּמְשֹׁל בּוֹ'', וּכְתִיב {מִשְׁלֵי כ''ט כ''א}: ''מְפַנֵּק מִנֹּעַר עַבְדּוֹ'' וְגוֹ' וְהַדְּבָרִים אֲרֻכִּים]. וְכַמָּה דְּבָרִים קָשִׁים יֵשׁ בָּעוֹלָם יוֹתֵר מִיֵּצֶר הָרָע וּמָרִים מִמֶּנּוּ, וְאַתֶּם מַמְתִּיקִים אוֹתָן, אֵין לְךָ מַר מִן תּוֹרְמְסִין, וְאַתָּה שׁוֹקֵד לְשָׁלְקָן וּלְהַמְתִּיקָן בְּמַיִם ז' פְּעָמִים עַד שֶׁהוּא מָתוֹק, וְכֵן חַרְדָּל וְצָלָף. וּמַה מָּרִים שֶׁבָּרָאתִי אוֹתָן, אַתָּה מַמְתִּיקָן לְצָרְכְּךָ, יֵצֶר הָרָע הַמָּסוּר בְּיָדֶךָ עַל אַחַת כַּמָה וְכַמָּה. עַד כָּאן לְשׁוֹנוֹ. 

[[וְכֵן]] הוּא נַמֵּי בְּעִנְיָנֵנוּ, שֶׁאִם הָאָדָם יִתֵּן עֵינָיו וְלִבּוֹ עַל דְּרָכָיו, וְיִהְיֶה מֻסְכָּם אֶצְלוֹ לִשְׁמֹר פִּתְחֵי פִּיו שֶׁלֹּא יִפְתְּחֶנּוּ כִּי אִם לְצֹרֶךְ, וְלֹא לְדָבָר רַע וּמִרְמָה, בְּוַדַּאי לֹא יִבָּצֵר מִמֶּנּוּ הָעִנְיָן הַזֶּה. וְהַבָּא לִטָּהֵר מְסַיְּעִין אוֹתוֹ, וּכְמוֹ שֶׁאָמְרוּ חֲזַ''ל, שֶׁאִם אָדָם רוֹצֶה לִהְיוֹת צַדִּיק, הַקָּדוֹשׁ בָּרוּךְ הוּא מוֹסֵר לוֹ מַלְאָךְ, שֶׁמִּתְנַהֵג עִמּוֹ בְּדֶרֶךְ צַדִּיק, וְאִם אָדָם רוֹצֶה לִהְיוֹת חָסִיד, הַקָּדוֹשׁ בָּרוּךְ הוּא מוֹסֵר לוֹ מַלְאָךְ, שֶׁמִּתְנַהֵג עִמּוֹ בְּדֶרֶךְ חָסִיד. 

[[וּמַה]] שֶּׁאָמְרוּ חֲזַ''ל {בבא בתרא קס''ה.}: וְכֻלָּם בְּלָשׁוֹן הָרָע, הֲלֹא סִיְּמוּ עַל זֶה תֵּכֶף, בְּלָשׁוֹן הָרָע סָלְקָא דַּעְתָּךְ {כך עלה בדעתך}, אֶלָּא אֵימָא {תאמר} בַּאֲבַק לָשׁוֹן הָרָע. וְאַף בְּאָבָקּ כָּתַב שָׁם הַמַּהַרְשָׁ''א {בחדושי אגדות קס''ד:}, דְּמַה שֶּׁאָמְרוּ כֻּלָּםִ, הַיְנוּ רַקּ שֶׁאִם הָאָדָם לֹא יִתֵּן עֵינָיו וְלִבּוֹ עַל דִּבּוּרוֹ וְיַנִּיחַ אוֹתוֹ עַל טִבְעוֹ, בְּוַדַּאי כֻּלָּם יִכָּשְׁלוּ בּוֹ, וְלֹא כְּמוֹ גֶּזֶל וַעֲרָיוֹת, דְּאַף אִם יַנִּיחַ אוֹתוֹ עַל טִבְעוֹ, יוּכַל גַּם כֵּן לִפְעָמִים לְהִנָּצֵל מִזֶּה עַל אֵיזֶה זְמַן, מַה שֶּׁאֵין כֵּן בְּלָשׁוֹן הָרָע, שֶׁהוּא תָּלוּי בְּדִבּוּרוֹ. אֲבָל לֹא כִּוְּנוּ חֲזַ''ל, חַס וְשָׁלוֹם, לוֹמַר שֶׁהָאָדָם לֹא יוּכַל לְהִנָּצֵל כְּלָל מֵאֲבַק לָשׁוֹן הָרָע. וְעַיֵּן בַּהַקְדָּמָה שֶׁבֵּאַרְנוּ דָּבָר זֶה בַּאֲרֻכָּה. 

[[וְיֵשׁ]] שֶׁסִּבַּת הֶרְגֵּל עֲוֹנוֹ בָּא לוֹ מִצַּד הֶפְקַר. דְּהַיְנוּ שֶׁהוּא רוֹאֶה שֶׁדָּבָר זֶה הוּא הֶפְקֵר בְּעֵינֵי הַרְבֵּה מִבְּנֵי אָדָם, בַּעֲוֹנוֹתֵינוּ הָרַבִּים, וְלֹא נֶחְשָׁב בְּעֵינֵיהֶם לְעָוֹן כְּלָל, עַל כֵּן נִתְרַשְׁלוּ יָדָיו מִשְׁמִירָתוֹ. 

[[וְעֵצָה]] לָזֶה, שֶׁיַּחְשֹׁב בְּנַפְשׁוֹ, אִלּוּ הָיָה, חַס וְשָׁלוֹם, חוֹלֶה הוּא וְאַנְשֵׁי עִירוֹ בְּאֵיזֶה מִן מַחֲלוֹת גְּדוֹלוֹת ה' יִשְׁמְרֵנוּ, עַד שֶׁנִּלְאוּ כָּל רוֹפְאֵי הָעִיר לְבַקֵּשׁ עוֹד מָזוֹר וּתְרוּפָה לָזֶה, וְהָיָה נִשְׁמָע שֶׁבָּא לָעִיר רוֹפֵא גָּדוֹל הַמְפֻרְסָם בְּכָל הָעוֹלָם שֶׁאֵין כָּמוֹהוּ בִּרְפוּאוֹתָיו, שֶׁמַּחֲזִירִין אֶת הַחוֹלֶה הַנּוֹאָשׁ לִבְרִיאוּתוֹ הַיְשָׁנָה, וְלֹא נִכָּר בּוֹ עוֹד שׁוּם שֶׁמֶץ מַחֲלָה, הַאִם הָיָה מִתְרַשֵּׁל לִשְׁלֹחַ תֵּכֶף אַחַר הָרוֹפֵא הַזֶּה, שֶׁיָּבוֹא לִרְאוֹת בְּצָרָתוֹ, שֶׁמֻּטָּל עַל עֶרֶשׂ דְּוַי, אוּלַי יְרַפְּאֵהוּ מֵחָלְיוֹ? וְאִם הָיָה שׁוֹאֲלוֹ אֶחָד מֵאוֹהֲבָיו: לָמָּה אַתָּה זָרִיז יוֹתֵר מֵאֲחֵרִים? בְּוַדַּאי הָיָה מְשִׁיבוֹ: שׁוֹטֶה שֶׁבָּעוֹלָם, בְּדָבָר שֶׁחַיָּי תְּלוּיִין בּוֹ, אֲפִלּוּ בִּסְפֵק סְפֵקָא אֵין אֲנִי צָרִיךְ לְהִסְתַּכֵּל עַל אֲחֵרִים, וְעַל אַחַת כַּמָּה וְכַמָּה בָּרוֹפֵא הַזֶּה, שֶׁאָנוּ מַכִּירִין אוֹתוֹ בְּעַצְמֵנוּ מִכְּבָר, וְגַם הוּא מְפֻרְסָם בְּכָל הָעוֹלָם בִּרְפוּאוֹתָיו הַנּוֹרָאוֹת שֶׁהוּא מְרַפֵּא לְכָל חֹלִי נוֹאָשׁ, הַאִם אַפְקִיר חַיָּי בִּשְׁבִיל אֵלּוּ הַשּׁוֹטִים, שֶׁאֵינָם חָסִים עַל חַיֵּיהֶם? וְאִם זֶה הָיָה בְּעִנְיְנֵי הַגּוּף, קַל וָחֹמֶר בְּעִנְיְנֵי הַנֶּפֶשׁ. שֶׁיָּדוּעַ לָנוּ שֶׁמִּי שֶׁיִּנְצֹר לְשׁוֹנוֹ מֵרַע הוּא יִזְכֶּה לִחְיוֹת חַיֵּי נֶצַח בָּעוֹלָם הַבָּא, כְּמוֹ שֶׁכָּתוּב {תהילים ל''ד י''ב-י''ג}: ''לְכוּ בָנִים וְגוֹ' מִי הָאִישׁ הֶחָפֵץ חַיִּים'' וְגוֹ', וּמִי הוּא רוֹפֵא נֶאֱמָן יוֹתֵר מֵאֲדוֹנֵנוּ דָּוִד עָלָיו הַשָּׁלוֹם? וּלְהֶפֶךְ, חַס וְשָׁלוֹם, אֵין לוֹ רְפוּאָה לְמַכָּתוֹ נֶצַח, וְגַם בָּעוֹלָם הַזֶּה לְבַסּוֹף יָבוֹאוּ עָלָיו יִסּוּרִים וּמַכְאוֹבִים עַל יְדֵי זֶה, כְּמוֹ שֶׁכָּתוּב לְמַעְלָה בְּשֵׁם הַמִּדְרָשׁ, עַל אַחַת כַּמָּה וְכַמָּה שֶׁאֵין לוֹ לְהִסְתַּכֵּל בָּזֶה עַל אֲחֵרִים. 

~ פרק ט''ז - לשון הרע שבא על ידי נרגנות 

<b>בְּפֶרֶק זֶה יְבֹאַר לָשׁוֹן הָרָע שֶׁבָּאָה עֵל יְדֵי נִרְגָּנוּת.</b> 

[[וְיֵשׁ]] שֶׁסִּבַּת הֶרְגֵּל עֲוֹנָם בָּא לָהֶם מִצַּד מִדַּת נִרְגָּנוּת. וְהוּא הָאִישׁ אֲשֶׁר דַּרְכּוֹ וְחֻקּוֹ לְהִתְאוֹנֵן וּלְהִתְרַעֵם וְיִמְצָא תּוֹאֲנוֹת עַל חֲבֵרוֹ תָּמִיד עַל מַעֲשָׂיו וְעַל דְּבָרָיו, וְאַף עַל פִּי שֶׁחֲבֵרוֹ בְּתֻמּוֹ מִתְהַלֵּךְ עִמּוֹ וְלֹא זָד עָלָיו בְּדָבָר. וְיָדוּן כָּל דָּבָר לְחוֹבָה, וְלֹא לִזְכוּת, וְכָל שְׁגָגָה יָשִׂים לְזָדוֹן וְחוֹשֵׁד חֲבֵרוֹ, שֶׁבְּשִׂנְאָתוֹ אוֹתוֹ עָשָׂה הַדָּבָר הַזֶּה, כָּאָמוּר {דברים א' כ''ז}: ''וַתֵּרָגְנוּ בְאָהֳלֵיכֶם וַתֹּאמְרוּ בְּשִׂנְאַת ה' אֹתָנוּ הוֹצִיאָנוּ'' וְגוֹ'. וְהִנֵּה הַמְנֻגָּע בַּמִּדָה הָרָעָה הַזֹּאת, לֹא יִמָּלֵט תָּמִיד מֵעֲוֹן לָשׁוֹן הָרָע עַל יְדֵי זֶה, כִּי בְּכָל מַה שֶּׁחֲבֵרוֹ עוֹשֶׂה אוֹ מְדַבֵּר, יִתְרָאֶה לוֹ, ִ שֶׁכִּוֵּן רַקּ נֶגְדּוֹ. 

[[וְהִנֵּה]] הָרוֹצֶה לְהִנָּצֵל מִמִּדָּה הָרָעָה הַזֹּאת, יִתְכּוֹנֵן בָּרָעוֹת הַמְסֻבָּבוֹת מֵהַמִּדָּה הַמְגֻנָּה הַזֹּאת, וְעַל יְדֵי כָּךְ יִנָּצֵל מִמֶּנָּה. הִנֵּה עַל יְדֵי זֶה עוֹבֵר עַל הָעֲשֵׂה דִּ''וְאָהַבְתָּ לְרֵעֲךָ כָּמוֹךָ''. 

[[וְגַם]] עָלוּל מְאֹד לָבוֹא לַעֲוֹן שִׂנְאַת חִנָּם, שֶׁיֵּשׁ עָלֶיהָ לָאו מְפֹרָשׁ בַּתּוֹרָה (ויִּקרָא י''ט י''ז}: ''לֹא תִשְׂנָא אֶת אָחִיךָ בִּלְבָבֶךָ''. וְנֶחֱרַב עֲבוּר זֶה הַמִּקְדָּשׁ הַשֵּׁנִי כִּדְאָמְרִינַן בְּיוֹמָא {ט:} וְאָמְרִינַן בְּשַׁבָּת {ל''ב} בַּעֲוֹן שִׂנְאַת חִנָּם מְרִיבָה רַבָּה בְּתוֹךְ בֵּיתוֹ שֶׁל אָדָם וְאִשְׁתּוֹ מַפֶּלֶת נְפָלִים וּבָנָיו וּבְנוֹתָיו שֶׁל אָדָם מֵתִים, כְּשֶׁהֵם קטַנִּים וְכוּ'. 

[[וְעוֹבֵר]] עַל יְדֵי זֶה גַּם עַל מַה שֶּׁאָמְרָה תּוֹרָה (ויִּקרָא י''ט ט''ו}: ''בְּצֶדֶק תִּשְׁפֹּט עֲמִיתֶךָ'', וּפֵרְשׁוּ חֲזַ''ל, שֶׁהַכַּוָּנָה לָדוּן אֶת חֲבֵרוֹ לְכַף זְכוּת. וְאִיתָא בְּ''סֵפֶר חֲרֵדִים'', שֶׁהַדָּן אֶת חֲבֵרוֹ לְכַף חוֹבָה הוּא מֶרְכָּבָה לִקְלִפַּת הַטֻּמְאָה הַנִּקְרֵאת חוֹבָה. 

[[וְגַם]] עַל יְדֵי זֶה עָלוּל מְאֹד לַחְשֹׁד בִּכְשֵׁרִים, וְאָמְרוּ חֲזַ''ל {בשבת צ''ז.}: הַחוֹשֵׁד בִּכְשֵׁרִים לוֹקֶה בְּגוּפוֹ. 

[[וְגַם]] לָבוֹא עַל יְדֵי זֶה לִידֵי אִסּוּר אוֹנָאַת דְּבָרִים וְהַלְבָּנַת פָּנִים וְגַם לַעֲוֹן הַמַּחֲלֹקֶת, שֶׁעָנְשָׁהּ קָשֶׁה עַד מְאֹד, וְכַנַּ''ל בְּשַׁעַר א' בְּפֶרֶק ט''ו. 

[[הִנֵּה]] עַל כֵּן, הָרוֹצֶה לְהַצִּיל נַפְשׁוֹ מִנִּי שַׁחַת, יַרְחִיק נַפְשׁוֹ מֵהַמִּדָּה הָרָעָה הַזּוֹ, וְאָז טוֹב לוֹ. 

[[וְיֵשׁ]] אֲנָשִׁים שֶׁסִּבַּת הֶרְגֵּל עֲוֹנָם בָּא לָהֶם מִצַּד אוֹמֵר מֻתָּר. דְּהַיְנוּ שֶׁהַיֵּצֶר מַטְעֶה אוֹתָם, שֶׁדָּבָר זֶה אֵינֶנּוּ בִּכְלַל לָשׁוֹן הָרָע, אוֹ שֶׁעַל אִישׁ כָּזֶה לֹא צִוְּתָה הַתּוֹרָה בְּאִסּוּר לָשׁוֹן הָרָע, וְאַדְּרַבָּה מִצְוָה לְגַנּוֹתוֹ מֵחֲמַת טַעַם פְּלוֹנִי וּפְלוֹנִי. 

[[וּבֶאֱמֶת]] כִּמְעַט רֹב אֲנָשִׁים נִכְשָׁלִים בְּלָשׁוֹן הָרָע מִצַּד חִסָּרוֹן זֶה, דְּהַיְנוּ חֶסְרוֹן יְדִיעָה, וְהִנֵּה לְחִסָּרוֹן זֶה, אֵין שׁוּם עֵצָה, רַק שֶׁיִּלְמַד תְּחִלָּה כָּל אָפְנֵי פְּרָטֵי אִסּוּר לָשׁוֹן הָרָע וְיֵדַע הַדִּין עַל בֻּרְיוֹ, עַד הֵיכָן מַגִּיעַ כֹּחוֹ שֶׁל לָשׁוֹן הָרָע עַל פִּי דִּין, כְּמוֹ שֶׁבֵּאַרְנוּ בְּסֵפֶר חָפֵץ חַיִּים בְּחֵלֶק א' בִּכְלָל ד' וּבִכְלָל ה' עַיֵּן שָׁם. 

[[וּבֶאֱמֶת]] עֵצָה זוֹ כִּמְעַט הִיא הַמּוֹעֶלֶת יוֹתֵר מִן הַכֹּל. וְלָאו דַּוְקָא בְּעִנְיַן לָשׁוֹן הָרָע, כִּי כֵן הָעִנְיָן בְּכָל מִצְוָה וּמִצְוָה שֶׁנִּכְשָׁל בָּהּ כַּמָּה פְּעָמִים, עַד שֶׁנַּעֲשֶׂה הַיֵּצֶר הָרָע מוֹשֵׁל עָלָיו בְּעִנְיָן זֶה. וְלֹא חֲדָשָׁה הִיא, כִּי הִיא נִכְלֶלֶת בַּעֲצַת הַזְּכִירָה, שֶׁכָּתְבָה לָנוּ הַתּוֹרָה בְּפָרָשַׁת צִיצִית {במדבר ט''ו מ'}: ''וּרְאִיתֶם אֹתוֹ וּזְכַרְתֶּם אֶת כָּל מִצְוֹת ה' וַעֲשִׂיתֶם אֹתָם'', וּכְפֵרוּשׁ רַשִּׁ''י שָׁם, שֶׁהַזְּכִירָה מְבִיאָה לִידֵי עֲשִׂיָּה, וְהוּא שֶׁיִּלְמַד אֶת הַדִּין, שֶׁהוּא נִכְשַׁל בּוֹ, בְּעִיּוּן רַב בְּכָל פְּרָטֵי הַדִּין הַזֶּה, וְגַם יַחֲזֹר עָלָיו כַּמָּה פְּעָמִים, וִעַל יְדֵי זֶה יֻקְבַּע הֵיטֵב הַדִּין בְּזִכְרוֹנוֹ וְגַם יוּסַר מִמֶּנּוּ כֹּחַ הַיֵּצֶר מֵעָוֹן זֶה, וְכִדְאִיתָא בְּמִדְרָשׁ רַבָּה פָּרָשַׁת נָשֹא וְזֶה לְשׁוֹנוֹ: אִם יָגַעְתָּ הַרְבֵּה בְּדִבְרֵיהֶם, הַקָּדוֹשׁ בָּרוּךְ הוּא מֵסִיר יֵצֶר הָרָע מִמְּךָ. 

[[וְעֵצָה]] נְכוֹנָה הִיא לִשְׁמִירַת הַלָּשׁוֹן, אֲפִלּוּ אִם כְּבָר הֻרְגַּל בּוֹ, חַס וְשָׁלוֹם, וְגָבַר עָלָיו יִצְרוֹ בְּעִנְיָן זֶה, עַד שֶׁאֵינוֹ מַרְגִּישׁ בְּעַצְמוֹ הַלָּשׁוֹן הָרָע שֶׁמּוֹצִיא בְּפִיו, אַף עַל פִּי כֵן אַל יִתְיָאֵשׁ מִזֶּה, וְיֵדַע לְנָכוֹן כִּי עַל יְדֵי חֲזָרַת הַדִּין כַּמָּה פְּעָמִים, יִתְהַפֵּךְ הָעִנְיָן וְיֻקְבַּע הַדָּבָר בְּטִבְעוֹ, שֶׁיַּרְגִּישׁ לְבַסּוֹף כָּל דִּבּוּר וְדִבּוּר שֶׁיֵּצֵא מִפִּיו. וַאֲפִלּוּ אִם לֹא יִהְיֶה רַק אֲבַק לָשׁוֹן הָרָע, יַרְגִּישׁ בּוֹ בִּלְשׁוֹנוֹ בָּעֵת הַהִיא, כִּי הַקָּדוֹשׁ בָּרוּךְ הוּא נָטַע בָּאָדָם כֹּחַ הַהַרְגָּשָׁה וְהִטְבִּיעַ בּוֹ שֶׁיַּרְגִּישׁ יוֹתֵר, בְּעֵת שֶׁיִּפְגַּע הַדָּבָר בִּלְשׁוֹנוֹ (וְהוּא כְּעֵין מַה שֶּׁאָמְרוּ חֲזַ''ל בְּחֻלִּין: מַר בָּדֵיק לַהּ בְּלִישָׁנָא). וְהַכֹּחַ הַזֶּה מוֹעִיל מְאֹד לְלִמּוּד הַתּוֹרָה, שֶׁבְּעֵת שֶׁהוּא מוֹצִיא אֶת הַדָּבָר מִלִּבּוֹ לִלְשׁוֹנוֹ, אָז נִבְחָן הַדָּבָר אִם הוּא הָגוּן, כְּמוֹ שֶׁאָמְרוּ חֲזַ''ל {ערובין נ''ד.} {מִשְׁלֵי ד' כ''ב}: ''כִּי חַיִּים הֵם לְמֹצְאֵיהֶם'' {למוצאיהם} בַּפֶּה. וְכֵן כְּהַאי גַּוְנָא בְּכָל עִנְיְנֵי הַדִּבּוּר, רַק מֵחֲמַת רֹב הַהֶרְגֵּל לְדַבֵּר דְּבָרִים יְתֵרִים וְשֶׁלֹּא לִתֵּן לֵב לָהֶם, נֶחֱלָשׁ מְאֹד זֶה הַכֹּחַ אֶצְלוֹ, אָכֵן כַּאֲשֶׁר יַעֲשֶׂה כִּדְבָרֵינוּ הַנַּ''ל, וּבְוַדַּאי יָשִׂים לֵב לִדְבָרִים שֶׁיְּדַבֵּר מֵעֵת הַהִיא וָהָלְאָה, יַתְחִיל כֹּחַ הַהַרְגָּשָׁה הַזֶּה לְהִתְחַזֵּק אֶצְלוֹ מְעַט מְעַט, עַד שֶׁיַּעֲמֹד עַל מְכוֹנוֹ כָּרָאוּי. 

[[וְהִנֵּה]] בְּדֶרֶךְ כְּלָל יֵדַע הָאָדָם, שֶׁכָּל זְמַן שֶׁלֹּא נִתְבָּרֵר לוֹ הֵיטֵב עַל פִּי דִּין, עַל אֵיזֶה עִנְיָן, שֶׁדָּבָר זֶה אֵינֶנּוּ בִּכְלַל לָשׁוֹן הָרָע אוֹ רְכִילוּת אוֹ מַחֲלֹקֶת, יִזָּהֵר מִלְּאָמְרוֹ, אֲפִלּוּ אִם הַיֵּצֶר מְפַתֵּהוּ וּמְצַדְּדוֹ לוֹמַר, שֶׁיֵּשׁ בְּדָבָר זֶה צַד מִצְוָה וְיִזְכֶּה לָעוֹלָם הַבָּא, אַף עַל פִּי כֵן אַל יִשְׁמַע לוֹ, כִּי בְּאֹפֶן זֶה בְּוַדַּאי יִנָצֵל עַל כָּל פָּנִים מִדִּין שֶׁל מַעְלָה. כִּי אֲפִלּוּ אִם בֶּאֱמֶת לֹא הָיָה הַדִּין עִמּוֹ, וְיִשְׁאָלוּהוּ לְמַעְלָה: מַדּוּעַ לֹא גִּנִּיתָ אֶת פְּלוֹנִי בְּעִנְיַן פְּלוֹנִי וּפְלוֹנִי, וַהֲלֹא הָיָה בְּדָבָר זֶה צַד מִצְוָה? יוּכַל לְהָשִׁיב: אֶצְלִי הָיָה סָפֵק, עַל כֵּן הָיִיתִי בְּדָבָר זֶה בְּגֶדֶר שֵׁב וְאַל תַּעֲשֶׂה. מַה שֶּׁאֵין כֵּן אִם יְגַנֶּה אֶת פְּלוֹנִי, אוֹ יַעֲשֶׂה מַחֲלֹקֶת עִם פְּלוֹנִי מִטַּעַם סָפֵק, שֶׁהַיֵּצֶר מְפַתֵּהוּ שֶׁיֵּשׁ בְּדָבָר זֶה צַד מִצְוָה, מַה יַּעֲשֶׂה אַחַר כָּךְ, אִם יִתְבָּרֵר שֶׁהָיָה בְּדָבָר זֶה עֲוֹן לָשׁוֹן הָרָע אוֹ מַחֲלֹקֶת וְרַק הַיֵּצֶר הֶעֱרִימוֹ בָּזֶה? מַה יָּשִׁיב לְמַעְלָה בָּזֶה? וְלֹא יוּכַל לְהָשִׁיב שֶׁמֵּחֲמַת סָפֵק דִּבֵּר, דְּזֶה אֵינוֹ, דְּמֵחֲמַת סָפֵק לֹא הָיָה לוֹ לְדַבֵּר. 

[[הג''ה.]][ וְנוּכַל לוֹמַר דְּזֶהוּ כַּוָּנַת הַכָּתוּב {משלי כ''א כ''ג}: ''שֹׁמֵר פִּיו וּלְשׁוֹנוֹ שֹׁמֵר מִצָּרוֹת נַפְשׁוֹ''. דְּלִכְאוֹרָה, הֲלֹא זוֹכֶה גַּם לָעוֹלָם הַבָּא עֲבוּר זוֹ, כַּכָּתוּב {תהילים ל''ד י''ג}: ''מִי הָאִישׁ הֶחָפֵץ חַיִּים'' וְגוֹ', דְּהַכַּוָּנָה לְחַיֵּי הַנֶּצַח, כְּמוֹ שֶׁכָּתְבוּ הַמְפָרְשִׁים. אֲבָל לְפִי דְּבָרֵינוּ נִיחָא, שֶׁפֵּרוּשׁוֹ, שֶׁשּׁוֹמֵר עַצְמוֹ תָּמִיד אַף בְּכָל מָקוֹם שֶׁהוּא סָפֵק לוֹ, שֶׁמָּא יַעֲשֶׂה בְּדִבּוּרוֹ מִצְוָה, מִכָּל מָקוֹם הוּא שׁוֹמֵר אֶת עַצְמוֹ מִצַּד שֶׁלֹּא נִתְבָּרֵר לוֹ. וְלָזֶה אָמַר הַכָּתוּב דְּהַדִּין עִמּוֹ, שֶׁעַל כָּל פָּנִים יִנָּצֵל בָּזֶה בְּוַדַּאי מִצָּרַת הַגֵּיהִנֹּם וְכַנַּ''ל. מַה שֶּׁאֵין כֵּן אִם יַעֲשֶׂה בְּהִפּוּךְ, יוּכַל לִהְיוֹת שֶׁתַּחַת שֶׁהוּא מְקַוֶּה לְהִכָּנֵס לְגַן עֵדֶן בִּשְׁבִיל זֶה, יָבוֹא בַּגֵּיהִנֹּם עַל יְדֵי זֶה, אִם יִתְבָּרֵר שֶׁאֵין הַדִּין עִמּוֹ]. 

[[הִנֵּה]] עַד הֵנָּה בֵּאַרְנוּ אֶת הַסִּימָן ''כ''ל גיהנ''ם'' וְהֵם הָעִנְיָנִים הָרָעִים, אֲשֶׁר עַל יְדֵיהֶן רָגִיל הָאָדָם לְהִשְׁתָּרֵשׁ בְּאִסּוּר לָשׁוֹן הָרָע. עַל כֵּן הָאָדָם, שֶׁרוֹצֶה לְרַפְּאוֹת אֶת נַפְשׁוֹ מִמַּחֲלָה הַקָּשָׁה הַזּוֹ, שֶׁהֻרְגַּל בָּהּ מִזְּמַן גָּדוֹל, תְּחִלַּת הַכֹּל יִבְדֹּק בְּנַפְשׁוֹ, אֵיזֶה מִדָּה רָעָה גָּרְמָה לוֹ זֶה, וִישָׁרְשֶׁנָּה מֵאִתּוֹ, וְאַחַר כָּךְ יַתְחִיל לְרַפְּאוֹת אֶת נַפְשׁוֹ מְעַט מְעַט בְּהֶרְגֵּל הַמִּדּוֹת הַטּוֹבוֹת, אֲשֶׁר זָכַרְנוּ עִנְיָנָם בַּפְּרָקים הַקּוֹדְמִים. 

~ פרק י''ז - המעניש את חבירו לא ינקה אם הוא אינו נקי 

<B>בּוֹ יְבֹאַר, שֶׁהַמַּעֲנִישׁ חֲבֵרוֹ, לֹא יִנָּקֶה אִם גַּם הוּא אֵינוֹ נָקִי מֵעָוֹן זֶה. </B>

[[גַּם]] יִתְבּוֹנֵן הָאָדָם וְיֵדַע, שֶׁבְּעֵת שֶׁהוּא מְסַפֵּר לָשׁוֹן הָרָע עַל חֲבֵרוֹ, גַּם לְמַעְלָה מַזְכִּירִין הַמַּלְאָכִים אֶת עֲוֹנוֹתָיו, כְּמוֹ שֶׁכָּתַב הָרוֹקֵּחַ בְּסִפְרוֹ, וְכֵן אִיתָא גַּם כֵּן בַּאֲגָדַת מִשְׁלֵי. 

[[גַּם]] צָרִיךְ לַחֲקֹק בְּנַפְשׁוֹ אֶת מַה שֶּׁכָּתַב בַּסְּמָ''ק בְּסִימָן רפ''ג בְּשֵׁם רִיבָ''א, דַּאֲפִלּוּ אֵלּוּ שֶׁמִּצְוָה לְהָרְגָן, כְּמוֹ הָרוֹדֵף אַחַר הַזָּכוּר וְאַחַר נַעֲרָה הַמְאֹרָסָה וְאַחַר חֲבֵרוֹ לְהָרְגוֹ, זֶה שֶׁהוֹרְגָן צָרִיךְ לְהִזָּהֵר אַחַר כָּךְ מֵאָבָק שֶׁלָּהֶם. כִּי אִם, חַס וְשָׁלוֹם, יִכָּשֵׁל הַהוֹרְגָם בַּעֲבֵרָה כַּיּוֹצֵא בָּהֶם, יֵחָשֵׁב לוֹ אוֹתוֹ הַנֶּהֱרָג לְדַם נָקִי. וּרְאָיָה מִיֵּהוּא, שֶׁנֶּעֱנַשׁ בִּדְמֵי בֵּית אַחְאָב, אַף עַל פִּי שֶׁצִּוָּה לוֹ הַנָּבִיא בְּשֵׁם ה' לְהָרְגָם, לְפִי שֶׁנִּכְשַׁל בַּעֲבֵרָה שֶׁל בֵּית אַחְאָב. עַד כָּאן לְשׁוֹנוֹ. 

[[וְאַף]] שֶׁטּוֹבָה גְּדוֹלָה עָשָׂה בְּיִשְׂרָאֵל, שֶׁאַחְאָב עָבַד אֶת הַבַּעַל וְהָעֲגָלִים, וְיֵהוּא הִשְׁמִיד אֶת הַבַּעַל מִיִּשְׂרָאֵל וַיְשִׂימֵם לְמחראות {וקרי למוצאות}, כְּמוֹ שֶׁכָּתוּב בַּקְּרָא {מלכים ב' י' כ''ז}, וְגַם בַּמֶּה שֶּׁהָרַג אֶת בֵּית אַחְאָב, מָצָא חֵן בְּעֵינֵי ה', וְנִתְּנָה לוֹ עֲבוּר זֶה מְלוּכָה עַד אַרְבָּעָה דּוֹרוֹת, כְּמוֹ שֶׁכָּתוּב בַּקְּרָא. וַעֲבוֹדַת הָעֲגָלִים, שֶׁעָבַד יֵהוּא אַחַר כָּךְ, בִּשְׁגָגָה הָיָה (כְּמוֹ שֶׁכָּתוּב בְּסַנְהֶדְרִין {בדף ק''ב.}: יֵהוּא צַדִּיקָא רַבָּא הֲוָה וְכוּ' {צַדִּיק גָּדוֹל הָיָה}, אַךְ שֶׁחוֹתָמוֹ שֶׁל אַחִיָּה הַשִּׁלוֹנִי רָאָה וְטָעָה) וְאַף עַל פִּי כֵן כֵּיוָן שֶׁנִּשְׁאַר עֲדַיִן אֶצְלוֹ מֵהֶעָוֹן שֶׁל אַחְאָב, נֶעֱנַשׁ, כְּמוֹ שֶׁכָּתוּב בִּתְחִלַּת הוֹשֵׁעַ {א' ד'}: ''וּפָקַדְתִּי אֶת דְּמֵי יִזְרְעֶאל (פֵּרוּשׁ: שֶׁל בֵּית אַחְאָב, שֶׁהָרַג בְּיִזְרְעֶאל) עַל בֵּית יֵהוּא''. וּמִדְבָרָיו שֶׁל הַסְּמָ''ק נִלְמַד, דְּהוּא הַדִּין לְכָל כַּיּוֹצֵא בָּהֶם בֵּין אָדָם לַחֲבֵרוֹ. אִם אֶחָד יַעֲנִישׁ חֲבֵרוֹ בְּאֵיזֶה דָּבָר שֶׁל עֹנֶשׁ: בְּהַכָּאָה אוֹ בְּהַלְבָּנַת פָּנִים אוֹ בְּסִפּוּר לָשׁוֹן הָרָע עָלָיו, אֲפִלּוּ אִם בָּזֶה הָיָה הַדִּין עִם הַמַּלְבִּין וְהַמְסַפֵּר, אַף עַל פִּי כֵן יֵדַע בְּנַפְשׁוֹ, שֶׁאִם הוּא עָבַר גַּם כֵּן מִכְּבָר עַל זֶה הָעִנְיָן גּוּפָא, אוֹ שֶׁיַּעֲבֹר לְבַסּוֹף עַל זֶה, יֵחָשֵׁב מִמֵּילָא צַעֲרוֹ שֶׁל זֶה הָאִישׁ, שֶׁהִלְבִּין פָּנָיו אוֹ שֶׁסִּפֵּר לָשׁוֹן הָרָע עָלָיו, לְדַם נָקִי, וְעָנוֹשׁ יֵעָנֵשׁ עָלָיו כְּמוֹ עַל הָאָדָם הַשָּׁלֵם בְּתוֹרַת ה' וּבְמִצְוֹתָיו. 

[[וְהִנֵּה]] עַל יְדֵי זֶה יִמָּלֵא הַמְסַפֵּר לָשׁוֹן הָרָע עַל חֲבֵרוֹ אוֹ הַמְצַעֲרוֹ בְּכָל מִינֵי צַעַר, בְּרֶתֶת וְזִיעַ. כִּי כַּאֲשֶׁר יִתְבּוֹנֵן הֵיטֵב יִמְצָא, שֶׁזֶּה מִקָּרוֹב עָבַר בְּעַצְמוֹ גַּם כֵּן בְּזֶה הָעִנְיָן גּוּפָא, אוֹ בְּעִנְיָנִים אֲחֵרִים כַּיּוֹצֵא בָּזֶה. וַאֲפִלּוּ אִם בָּדַקּ הֵיטֵב בְּנַפְשׁוֹ וְלֹא מָצָא, אַף עַל פִּי כֵן יֵדַע בְּנַפְשׁוֹ שֶׁמֵּעַתָּה אַחַר הַסִּפּוּר, אִם יַעֲבֹר עַל זֶה, תֵּכֶף יִפָּקֵּד עָלָיו לְמַפְרֵעַ הֶעָוֹן לְמַעְלָה, בְּמַה שֶּׁדִּבֵּר בָּזֶה עַל חֲבֵרוֹ. וְזֶה הָעִנְיָן נִזְכָּר בִּיבָמוֹת {ק''ה:} 

דְּר' חִיָּא וְר' שִׁמְעוֹן בַּר רַבִּי, דַּהֲווֹ יָתְבֵי וְכוּ', אָתָא ר' יִשְׁמָעֵאל בְּרַבִּי יוֹסֵי לְגַבַּיְהוּ וְכוּ', אַדְהָכֵי אָתָא רַבִּי לִמְתִיבְתָּא [לְמִדְרָשׁ וְאִבָּעֵי כָּל חַד לְמֵיתַב אֲדוּכְתֵהּ] אִינְהוּ דַּהֲווֹ קלִילֵי עוּלוּ יְתִיבוּ בְּדוּכְתַיְהוּ, ר' יִשְׁמָעֵאל בְּרַבִּי יוֹסֵי אַגַּב יוּקְרֵהּ הֲוָה מַפְסַע וְאָזִיל (מִפְּנֵי שֶׁהָיָה בַּעַל בָּשָׂר, הוֹלֵךְ לְאַט). אָמַר לֵהּ אַבְדַּן: מִי הוּא זֶה שֶׁמַּפְסִיעַ עַל רָאשֵׁי עַם קָדוֹשׁ? אָמַר לֵהּ: אֲנִי יִשְׁמָעֵאל בְּרַבִּי יוֹסֵי, שֶׁבָּאתִי לִלְמֹד תּוֹרָה מֵרַבִּי. אָמַר לֵהּ: וְכִי אַתָּה הָגוּן לִלְמֹד תּוֹרָה מֵרַבִּי? אָמַר לֵהּ: וְכִי מֹשֶה הָיָה רָאוּי לִלְמֹד תּוֹרָה מִפִּי הַגְּבוּרָה? אָמַר לֵהּ: וְכִי מֹשֶה אַתָּה? אָמַר לֵהּ: וְכִי רַבָּךְ אֱלֹקִים הוּא? וְכוּ'. אַדְהָכֵי אַתְיָא יְבָמָה לְקַמֵּהּ דְּרַבִּי לְמֶחְלַץ, אָמַר לֵהּ רַבִּי לְאַבְדַּן: פּוּק בִּדְקַהּ (פֵּרוּשׁ: הָיָה מִצְוָה לְבָדְקָהּ, אִם הֵבִיאָה ב' שְׂעָרוֹת, כְּדֵי שֶׁתּוּכַל לַחֲלֹץ) לְבָתַר דְּנָפַק אָמַר לֵהּ ר' יִשְׁמָעֵאל בְּרַבִּי יוֹסֵי: כָּךְ אָמַר אַבָּא, אִישׁ כְּתִיב בַּפָּרָשָׁה, אֲבָל אִשָּׁה בֵּין גְּדוֹלָה וּבֵין קְטַנָּה. אָמַר לֵהּ רַבִּי לְאַבְדַּן: תִּיב אֲדוּכְתָךְ {שב במקומך} לָא צְרִיכַת {אֵינְךָ צריך} כְּבָר הוֹרָה זָקֵן. הֲוָה קָמַפְסַע אַבְדַּן וְאָתֵי, אָמַר לֵהּ ר' יִשְׁמָעֵאל בְּרַבִּי יוֹסֵי: מִי שֶׁצָּרִיךְ לוֹ עַם קָדוֹשׁ, יִפְסַע עַל רָאשֵׁי עַם קָדוֹשׁ, מִי שֶׁאֵין צָרִיךְ לוֹ עַם קָדוֹשׁ, אֵיךְ יִפְסַע עַל רָאשֵׁי עַם קָדוֹשׁ? אָמַר לֵהּ רַבִּי לְאַבְדַּן: קוּם בְּדוּכְתָךְ. תָּנָא: בְּאוֹתָהּ שָׁעָה נִצְטָרַע אַבְדַּן, (שֶׁעָנְשׁוֹ שֶׁל לָשׁוֹן הָרָע נְגָעִים) וְטָבְעוּ שְׁנֵי בָּנָיו וּמֵאֲנוּ שְׁתֵּי כַּלּוֹתָיו. 

CCשֶׁר' חִיָּא וְר' שִׁמְעוֹן הָיוּ יוֹשְׁבִים וְכוּ'. בָּא ר' יִשְׁמָעַאל בֶּן ר' יוֹסֵי אֲלֵיהֶם וְכוּ'. בֵּין כֹּה וָכֹה הִגִּיעַ רַבִּי לַיְשִׁיבָה לִדְרֹש, וְהֻצְרַךְ כָּל אֶחָד לֵישֵׁב בִּמְקוֹמוֹ. הֵם, שֶׁהָיוּ קַלִּים, עלוּ וְיָשְׁבוּ בִּמְקוֹמָם, ר' יִשְׁמָעַאל בְּרַבִּי יוֹסֵי, מֵחֲמַת כָּבְדוֹ (שֶׁהָיָה בַּעַל בָּשָׂר) פָּסַע לְאַט. אָמַר לוֹ אַבְדַּן: מִי הוּא זֶה שֶׁמַּפְסִיעַ עַל רָאשֵׁי עַם קָדוֹשׁ. <QM> אָמַר לוֹ: אֲנִי יִשְׁמָעַאל בְּרַבִּי יוֹסֵי, שֶׁבָּאתִי לִלְמֹד תּוֹרָה מֵרַבִּי. אָמַר לוֹ: וְכִי אַתָּה הָגוּן לִלְמֹד תּוֹרָה מֵרַבִּי. <QM> אָמַר לוֹ: וְכִי מֹשֶה הָיָה רָאוּי לִלְמֹד תּוֹרָה מִפִּי הַגְּבוּרָה. <QM> אָמר לוֹ: וְכִי מֹשֶה אַתָּה. <QM> אָמַר לוֹ: וְכִי רַבְּךְ אֱלֹקִים הוּא, <QM> וְכוּ'. בֵּינְתַיִם הִגִּיעה יְבָמָה לִפְנֵי רַבִּי בִּשְׁבִיל לַחֲלֹץ. אָמַר לוֹ רַבִּי לְאַבְדַּן: צֵא וּבָדְקָהּ. (פֵּרוּשׁ: הָיָה מְצַוֶּה לְבָדְקָהּ, אִם הֵבִיאָה ב' שְׂערוֹת, כְּדֵי שֶׁתּוּכַל לַחֲלֹץ), אַחֲרֵי שֶיָּצָא, אָמַר לוֹ רַבִּי יִשְׁמָעַאל בֶּן רַבִּי יוֹסֵי: כָּךְ אָמַר אַבָּא: אִישׁ כְּתִיב בַּפָּרָשָׁה, אֲבָל אִשָּה בֵּין גְּדוֹלָה וּבֵין קְטַנָּה. אָמַר לוֹ רַבִּי לְאַבְדַּן: שֵׁב בִּמְקוֹמְךְ. אֵינְךְ צָרִיךְ, כְּבָר הוֹרָה זָקֵן. הָיָה פּוֹסֵעַ אַבְדַּן וּבָא (לַחֲזֹר לִמְקוֹמוֹ), אָמַר לוֹ ר' יִשְׁמָעַאל בְּרַבִּי יוֹסֵי: מִי שֶׁצָּרִיךְ לוֹ עַם קָדוֹשׁ, יִפְסַע עַל רָאשֵׁי עַם קָדוֹשׁ, מִי שֶׁאֵין צָרִיךְ לוֹ עַם קָדוֹשׁ, אֵיךְ יִפְסַע עַל רָאשֵׁי עַם קָדוֹשׁ. <QM> אָמַר לוֹ רַבִּי לְאַבְדַן: עֲמֹד בִּמְקוֹמְךְ. לָמַדְנוּ: בְּאוֹתָהּ שָׁעה נִצְטָרַע אַבְדַּן, (שֶׁעָנְשׁוֹ שֶׁל לָשׁוֹן הָרָע נְגָעַים), וְטָבְעוּ שְׁנֵי בָּנָיו וּמֵאֲנוּ שְׁתֵּי כַּלּוֹתָיו. DD

[[וְהִנֵּה]] לִכְאוֹרָה, מַה סִּבֵּב ה' שֶׁאַדְהָכֵי אַתְיָא יְבָמָה וְכוּ', אֶלָּא שֶׁזֶּה הוּא הַדְּבָרִים שֶׁאָמַרְנוּ, דְּהִנֵּה אַבְדַּן גִּנָּה מִתְּחִלָּה לְר' יִשְׁמָעֵאל בְּר' יוֹסֵי עַל שֶׁפָּסַע עַל רָאשֵׁי עַם קָדוֹשׁ. וְהִנֵּה, אַף שֶׁבְּוַדַּאי אֵין הַדִּין עִמּוֹ, בְּמַה שֶּׁאָמַר: וְכִי הָגוּן אַתָּה וְכוּ', דְּזֶה הוּא אוֹנָאַת דְּבָרִים מַמָּשׁ, אַף עַל פִּי כֵן לֹא הָיָה מָקוֹם לִתְפֹּס בָּזֶה כָּל כָּךְ לְאַבְדַּן, עַד שֶׁיֵּעָנֵשׁ עַל זֶה בְּעֹנֶשׁ הַצָּרַעַת, אִם עִקַּר כַּוָּנָתוֹ הָיְתָה בִּשְׁבִיל קנְאַת הָאֱמֶת, אַף שֶׁטָּעָה בְּמַאֲמָר זֶה, וְעַל כֵּן נִסּוּהוּ תֵּכֶף מִלְּמַעִלָה, וְאַדְהָכֵי אַתְיָא הַהִיא יְבָמָה וְכוּ' וְהֻצְרַךְ אַבְדַּן לָצֵאת. וּבְתוֹךְ כָּךְ הוֹרָה' ר' יִשְׁמָעֵאל בְּר' יוֹסֵי וְכוּ', כְּבָר הוֹרָה זָקֵן וְכוּ', הֲוָה קָמַפְסַע אַבְדַּן וְאָתֵי וְכוּ', תָּנָא: בְּאוֹתָהּ וְכוּ'. פֵּרוּשׁ: כֵּיוָן שֶׁגַּם הוּא אֵין נִזְהָר בָּזֶה, עַל כֵּן נֶעֱנַשׁ לְמַפְרֵעַ עַל מַה שֶּׁגִּנָּה לְר' יִשְׁמָעֵאל בְּר' יוֹסֵי. גַּם הֶרְאוּהוּ שֶׁלֹּא כַּדִּין אָמַר לְר' יִשְׁמָעֵאל: וְכִי הָגוּן אַתָּה לִלְמֹד תּוֹרָה מֵרַבִּי, שֶׁהֲרֵי הִכְרִיעַ בִּדְבָרָיו לְשִׁטַּת רַבִּי, שֶׁהָיָה סָבוּר מִתְּחִלָּה דְּלַחֲלִיצָה בְּעִינַן גְּדוֹלָה. וְעַל כֵּן נֶעֱנַשׁ בְּעֹנֶשׁ הַצָּרַעַת. וְגַם טָבְעוּ שְׁנֵי בָּנָיו, כִּי כַּיָּדוּעַ עֹנֶשׁ הַטְּבִיעָה וְעֹנֶשׁ אַסְכָּרָה הוּא עֹנֶשׁ אֶחָד (כִּדְאָמְרִינַן בִּכְתֻבּוֹת דַּף ל' או טוֹבֵעַ בַּנָּהָר אוֹ מֵת בִּסְרוּנְכִי), וְיָדוּעַ שֶׁעֲבוּר לָשׁוֹן הָרָע הוּא מִיתַת אַסְכָּרָה כִּדְאָמְרִינַן בְּשַׁבָּת {דף ל''ג.}, עַיֵּן שָׁם. 

[[כְּלַל]] הַדְּבָרִים, יִרְאֶה הָאָדָם לְהַרְגִּיל אֶת עַצְמוֹ בְּמִדּוֹתָיו, שֶׁיִּהְיֶה מִן הַטּוֹבִים וְלֹא מִן הָרָעִים. וּמִמִּדַּת הַטּוֹבִים לַעֲזֹר לַחֲבֵרוֹ בְּכָל יְכָלְתּוֹ וּלְחַפּוֹת עַל חֶסְרוֹנוֹתָיו כְּמוֹ עַל חֶסְרוֹן עַצְמוֹ. וְאִם יִרְאֶה שֶׁיֵּשׁ יּעַל חֲבֵרוֹ כַּעַס מֵאֵיזֶה אָדָם, יְסַלְּקוֹ מִמֶּנּוּ בִּטְעָנוֹת וַאֲמַתְלָאוֹת, וְזוֹ הִיא חָכְמָה וּגְבוּרָה בֶּאֱמֶת. וְהָרָעִים עוֹשִׂים כָּל זֶה לְהֶפֶךְ מַמָּשׁ, שֶׁמֵּרֵעַ לַחֲבֵרוֹ וְשָׂמֵחַ בְּמַפַּלְתּוֹ וּמְגַלֶּה חֶסְרוֹנוֹתָיו הַשְּׁגָגוֹת וְעוֹשֶׂה אוֹתָן לִזְדוֹנוֹת לְעֵין כֹּל וּמְעוֹרֵר מְדָנִים בֵּין בְּנֵי אָדָם וּמְשַׁסֶּה אֶחָד עַל חֲבֵרוֹ וּמְהַלֵּל אֶת נַפְשׁוֹ, שֶׁעָשָׂה בָּזֶה חָכְמָה וּגְבוּרָה. וּבֶאֱמֶת לֹא כֵן הוּא, וְכִדְאִיתָא בְּמִדְרַשׁ שׁוֹחֵר טוֹב {פ' נ''ב}, שֶׁמַּיְרֵי שָׁם בְּדוֹאֵג, שֶׁאָמַר לָשׁוֹן הָרָע לִפְנֵי שָׁאוּל עַל דָּוִד וַאֲחִימֶלֶךְ, וְזֶה לְשׁוֹנוֹ: בַּפָּסוּק {תהילים נ', ב ג'}: ''מַה תִּתְהַלֵּל בְּרָעָה הַגִּבּוֹר'', אָמַר לוֹ דָּוִד: וְזוֹ גְּבוּרָה הִיא, שֶׁרוֹאֶה אָדָם אֶת חֲבֵרוֹ עַל פִּי הַבּוֹר וְדוֹחֲפוֹ לַבּוֹר וְרוֹאֶה אוֹתוֹ עַל רֹאשׁ הַגָּג וְדוֹחֲפוֹ? זוֹ גְּבוּרָה הִיא? אֶלָּא אֵימָתַי הוּא גִּבּוֹר? בְּשָׁעָה שֶׁיָּבוֹא חֲבֵרוֹ לִפֹּל, וְאוֹחֲזוֹ בְּיָדוֹ שֶׁלֹּא יִפֹּל, וְכֵן מִי שֶׁרוֹאֶה חֲבֵרוֹ, שֶׁנּוֹפֵל לַבּוֹר, וּמַעֲלֵהוּ. וְאַתָּה רָאִיתָ שָׁאוּל כּוֹעֵס עָלַי וְהֵטַלְתָּ מַיִם עַל אֵיבָרַי, כָּךְ אָדָם עוֹשֶׂה? עַד כָּאן לְשׁוֹנוֹ. 

[[וּרְאֵה]] אֶת גֹּדֶל הַשִּׂנְאָה שֶׁיֵּשׁ עַל הָרָעִים, דְּמִלְּבַד שֶׁנִּדְּחִים מִשֻּׁלְחַן מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, כְּמוֹ שֶׁאִיתָא {שבת קמ''ט:}: צַדִּיק אַתָּה ה' לֹא יָגוּר בִּמְגוּרְךָ רָע. אֲפִלּוּ בְּעֻת שֶׁהַנְּבִיאִים וְהַחֲסִידִים מְבַקְּשִׁים רַחֲמִים עַל יִשְׂרָאֵל לְהֵיטִיב לָהֶם, אֵינָם רוֹצִים לְבַקֵּשׁ כְּלָל עַל הָרָעִים, וְאַדְּרַבָּה פּוֹרְטִים בִּתְפִלָּתָם בְּדֶרֶךְ רֶמֶז, שֶׁאֵינָם מְבַקְּשִׁים כְּלָל עַל הָרָעִים, כְּמוֹ דִּכְתִיב {תהילים קכ''ה ד'}: ''הֵיטִיבָה ה' לַטּוֹבִים וְלִישָׁרִים בְּלִבּוֹתָם''. 

[[וּמַה]] מְּאֹד צָרִיךְ הָאָדָם לְהִזָּהֵר שֶׁלֹּא יִהְיֶה שָׂמֵחַ בְּמַפֶּלֶת חֲבֵרוֹ וּבְבִזְיוֹנוֹ, וּכְמוֹ שֶׁכָּתוּב {משלי כ''ד י''ז-י''ח}: ''בִּנְפֹל אוֹיִבְךָ אַל תִּשְׂמָח וּבִכָּשְׁלוֹ אַל יָגֵל לִבֶּךָ; פֶּן יִרְאֶה ה' וְרַע בְּעֵינָיו'' וְגוֹ'. וְהֶעָוֹן הַזֶּה מְעוֹרֵר מְאֹד אֶת כֹּחַ הַדִּין עַל הָאָדָם. וְיֵשׁ בּוֹ כֹּחַ לְהַחֲרִיב, מַמָּשׁ כְּמוֹ עֲוֹן עֲבוֹדָה זָרָה, כִּי כֵן מָצִינוּ בְּדִבְרֵי חֲזַ''ל {איכה רבה פתיחתא}, כִּי בְּעֵת חֻרְבַּן הַבַּיִת, כְּשֶׁנִּכְנַס אַבְרָהָם אָבִינוּ לְבֵית הַמִּקְדָּשׁ, וּשְׁאָלוֹ הַקָּדוֹשׁ בָּרוּךְ הוּא: מַה לִּידִידִי בְּבֵיתִי? הֵשִׁיב: מִפְּנֵי מַה גָּלוּ בָּנַי לְבֵין אֻמּוֹת הָעוֹלָם? וְהֵשִׁיב לוֹ הַקָּדוֹשׁ בָּרוּךְ הוּא: מִפְּנֵי שֶׁעוֹבְדִין עֲבוֹדָה זָרָה וּשְׂמֵחִין בְּמַפַּלְתָּן אֵלּוּ עַל אֵלּוּ. הֲרֵי שֶׁהִשְׁוָה הַקָּדוֹשׁ בָּרוּךְ הוּא עָוֹן זֶה לַעֲוֹן עֲבוֹדָה זָרָה. אֶלָּא יִתְבּוֹנֵן הָאָדָם תָּמִיד בְּעַצְמוֹ, שֶׁלְּפִי עֲוֹנוֹתָיו וְחֶסְרוֹנוֹתָיו הוּא רָאוּי גַּם כֵּן לִגְנוּת וּלְבִזָּיוֹן, אֶלָּא שֶׁמְּרַחֵם הַקָּדוֹשׁ בָּרוּךְ הוּא עָלָיו בִּזְכוּת אֲבוֹתָיו. 

@ שער התורה

~ פרק א' - חיוב לימוד לימוד התורה ויכולתו לתקן את הפגם 

<b>בּוֹ יְבֹאַר, שֶׁלִּמּוּד הַתּוֹרָה הוּא תִּקּוּן לִפְגַּם לָשׁוֹן הָרָע וְגֹּדֶל חִיּוּב הָאָדָם לַתּוֹרָה.</b> 

[[הִנֵּה]] יֵשׁ עוֹד תִּקּוּן כְּלָלִי הַמְיֻחָד לִפְגַם לָשׁוֹן הָרָע וְהוּא לִמּוּד הַתּוֹרָה. כְּמוֹ שֶׁכָּתוּב בַּעֲרָכִין {ט''ו:}: אָמַר רַב חָמָא בֶּן רַבִּי חֲנִינָא: מַה תַּקָּנָתָם שֶׁל מְסַפְּרֵי לָשׁוֹן הָרָע? אִם תַּלְמִיד חָכָם הוּא יַעֲסֹק בַּתּוֹרָה, שֶׁנֶּאֱמַר {משלי ט''ו ד'}: ''מַרְפֵּא לָשׁוֹן עֵץ חַיִּים''. וְאֵין עֵץ חַיִּים אֶלָּא תּוֹרָה שֶׁנֶּאֱמַר {משלי ג' י''ח}: ''עֵץ חַיִּים הִיא לַמַּחֲזִיקִים בָּהּ'' *. וּמַה שֶּׁאָמַר הַפָּסוּק בִּלְשׁוֹן עֵץ חַיִּים, מִשּׁוּם {משלי י''ח כ''א} דְּ''הַמָּוֶת וְהַחַיִּים בְּיַד לָשׁוֹן'', וְאִם כֵּן מִי שֶׁמְּסַפֵּר לָשׁוֹן הָרָע קָנָה לוֹ הַמָּוֶת הַנִּצְחִי. לְהָכֵי יְעָצוֹ הַכָּתוּב, דְּמִי שֶׁרוֹצֶה לְרַפְּאוֹת אֶת לְשׁוֹנוֹ, יֹאכַל מֵעֵץ הַחַיִּים דְּהוּא הַתּוֹרָה, וְאָכַל וְחַי לְעוֹלָם. 

[[אַךָ]] יְזָרֵז אֶת נַפְשׁוֹ עַל כָּל פָּנִים מִכָּאן וּלְהַבָּא לְהִשָּׁמֵר מִזֶּה הַחֵטְא כְּדֶרֶךְ הָאָדָם, שֶׁהִכְנִיס בִּשְׁגָגָה לְפִיו סַם הַמֵּמִית וְעוֹסֵק בִּרְפוּאוֹת לָזֶה, שֶׁאֵין לוֹ לֶאֱכֹל עוֹד הַסַּם הַמֵּמִית, וּבְאֹפֶן זֶה תּוֹעִיל לוֹ הָרְפוּאָה עַל הֶעָבָר. 

AA* וּמַה שֶּׁלֹּא הִזְכַּרְתִּי דַּעַת ר' אֲחָא בַּר חֲנִינָא שֶׁאָמַר שָׁם, סִפֵּר אֵין לוֹ תַּקָּנָה, שֶׁכְּבָר כְּרָתוֹ  דָּוִד בְּרוּחַ הַקֹּדֶשׁ שֶׁנֶּאֱמַר {תהלים י''ב ד'}: "יַכְרֵת ה' כָּל שִׂפְתֵי חֲלָקוֹת לָשׁוֹן מְדַבֶּרֶת גְּדֹלוֹת'', אֶלָּא מַה תַּקָּנָתָן שֶׁלֹּא יָבוֹאוּ לִידֵי לָשׁוֹן הָרָע. <QM> אִם תַּלְמִיד חָכָם הוּא יַעֲסֹק בַּתּוֹרָה וְכוּ'. מִשּׁוּם דְּלִכְאוֹרָה קַשְׁיָא, הֵיכֵי דָּמֵי, אִי בִּקֵּשׁ מְחִילָה וּפִיֵּס, לְמִי שֶׁסִּפֵּר עָלָיו הַלָּשׁוֹן הָרָע, מַאי טַעְמָא דְּמַאן דְּאָמַר: אֵין לוֹ תַּקָּנָה. <QM> בְּוַדַּאי נִמְחַל לוֹ הֶעָוֹן, כִּדְמוּכָח בָּרוֹקֵחַ בְּמַאֲמָר כ''ח. וְאִי לֹא פִּיֵּס, מַאי טַעְמָא דְּמַאן דְּאָמַר, דְּנִמְחַל לוֹ עַל יְדֵי לִמּוּד הַתּוֹרָה, הֲלֹא זֶה מֵעֲוֹנוֹת שֶׁבֵּין אָדָם לַחֲבֵרוֹ. <QM> וְנִרְאֶה דְּבֶאֱמֶת בְּאִסּוּר לָשׁוֹן הָרָע יֵשׁ שְׁנֵי קִלְקוּלִים. <b>א.</b> מַה שֶּׁקִּלְקֵל בָּזֶה לַחֲבֵרוֹ וְהֵצִיק לוֹ בְּזַעַם לְשׁוֹנוֹ, וְלָזֶה בְּוַדַּאי אֵין לוֹ מְחִילָה עַד שֶׁיְּפַיְּסֶנּוּ, כְּמוֹ שֶׁכָּתוּב בְּשַׁעֲרֵי תְּשׁוּבָה לְרַבֵּנוּ יוֹנָה בְּמַאֲמָר ר''ז, וּכְמוֹ שֶׁבֵּאַרְתִּי הַדִּין בֶּחָפֵץ חַיִּים בִּכְלָל ד' סָעִיף י''ב. <b>ב.</b> מַה שֶּׁנִּפְגַּם בָּזֶה כֹּחַ הַדִּבּוּר שֶׁלּוֹ, וְיָרַד עַל יְדֵי זֶה מַטָּה מַטָּה מִמַּדְרֵגָתוֹ, וּכְמוֹ שֶׁכָּתוּב לְעֵיל בְּשַׁעַר א' פֶּרֶק ז' וּפֶרֶק י', וּבָזֶה נֶחְלְקוּ שְׁנֵי הָאָמוֹרָאִים. ר' חָמָא בַּר חֲנִינָא סוֹבֵר, כֵּיוָן דְּהוּא עוֹסֵק בַּתּוֹרָה בִּתְמִידוּת, מְקַדֵּשׁ עַל יְדֵי זֶה אֶת כֹּחַ הַדִּבּוּר, שֶׁנָּפַל מִמַּדְרֵגָתוֹ עַל יְדֵי הַלָּשׁוֹן הָרָע, וּבָזֶה מְרַפֵּא תֵּכֶף אֶת הַפְּגָם שֶׁיֵּשׁ עַל הַלָּשׁוֹן, אַף דְּלֹא תִּקֵּן עֲדַיִן אֶת הַחֵלֶק שֶׁבֵּין אָדָם לַחֲבֵרוֹ, כְּמָה דִּכְתִיב {משלי ט''ו ד'}: ''מַרְפֵּא לָשׁוֹן'' וְגוֹ'. וְר' אֲחָא סוֹבֵר, שֶׁזֶּה הָאִישׁ, שֶׁלֹּא פִּיֵּס חֲבֵרוֹ עַל מַה שֶּׁהֵצִיק לוֹ בְּלָשׁוֹן הָרָע שֶׁלּוֹ, גַּם פְּגַם לְשׁוֹנוֹ לֹא נִתְרַפֵּא עַל יְדֵי לִמּוּד הַתּוֹרָה, וְעָתִיד לְהִכָּרֵת שֶׁנֶּאֱמַר: ''יַכְרֵת ה''' וְגוֹ' [פֵּרוּשׁ: כִּי הַקְּדֻשָּׁה שֶׁיֵּשׁ בַּדִּבּוּר, שֶׁהוּא עִקַר צוּרַת הָאָדָם, תִּתְבַּטֵּל מִמֶּנּוּ, וְזֶה כַּוָּנַת הַמִּדְרָשׁ שֶׁאָמַר: וְעָתִיד הַקָּדוֹשׁ בָּרוּךְ הוּא לַחְתֹּךְ אֶת לְשׁוֹנָם שֶׁנֶּאֱמַר: ''יַכְרֵת ה' כָּל שִׂפְתֵי חֲלָקוֹת לָשׁוֹן מְדַבֶּרֶת גְּדֹלוֹת'', אִי נַמֵּי {או גם כן} הַכֹּל כִּפְשׁוּטוֹ]. אֲבָל אִם תִּקֵּן הַחֵלֶק שֶׁבֵּין אָדָם לַחֲבֵרוֹ, לְכֻלֵּי עָלְמָא נִתְרַפֵּא הַפְּגָם שֶׁבִּלְשׁוֹנוֹ עַל יְדֵי לִמּוּד הַתּוֹרָה, דְּלֹא עָדִיף כָּרֵת זֶה מִשְּׁאָר חַיָּבֵי כְּרֵתוֹת, דְּקַיָּמָא לָן: עָבַר אָדָם עַל כְּרֵתוֹת וּמִיתוֹת בֵּית דִּין תְּשׁוּבָה וְיוֹם הַכִּפּוּרִים תּוֹלִין וְיִסּוּרִין מְמָרְקִין, וְיָדוּעַ דְּעַל יְדֵי עֵסֶק הַתּוֹרָה נִפְדֶּה אָדָם מִיִּסּוּרִין, כְּמוֹ שֶׁאָמְרוּ {ברכות ה'.}: כָּל הָעוֹסֵק בַּתּוֹרָה יִסּוּרִין בְּדֵלִין הֵימֶנּוּ. וְעַיֵּן בְּשַׁעֲרֵי תְּשׁוּבָה לְרַבֵּנוּ יוֹנָה, שֶׁכָּתַב גַּם כֵּן בְּאוֹת ל''ה בְּעִנְיַן בַּעַל תְּשׁוּבָה, שֶׁיִּרְאֶה לְהֵיטִיב פְּעָלָיו, בַּדָּבָר אֲשֶׁר זָדָה עָלָיו, אִם הִסְתַּכֵּל בַּעֲרָיוֹת יִתְנַהֵג בְּשַׁחוּת עֵינַיִם, וְאִם חָטָא בְּלָשׁוֹן הָרָע יַעֲסֹק בַּתּוֹרָה, וּבְכָל הָאֵיבָרִים אֲשֶׁר חָטָא, יִשְׁתַּדֵּל לְקַיֵּם בָּהֶם הַמִּצְוֹת, וְכֵן אָמְרוּ זַ''ל: הַצַּדִּיקִים בְּאוֹתוֹ דָּבָר שֶׁחוֹטְאִים, בּוֹ מִתְרַצִּים וְכוּ' עַיֵּן שָׁם, עַד כָּאן לְשׁוֹנוֹ. וּמִדִּבְרֵי מְנוֹרַת הַמָּאוֹר בְּנֵר ב' כְּלָל ד' פֶּרֶק ג' מוּכָח, דִּפְלֻגְתַּת הָאָמוֹרָאִים לֹא אַיְרֵי, רַק בְּמִי שֶׁהוּא מֻרְגָּל בַּדָּבָר וְעוֹד יָדוֹ נְטוּיָה לְחֵטְא זֶה, לְפִיכָךְ נִכְרָת בַּעֲוֹנוֹ וְאֵין מוֹעִיל לוֹ לִמּוּד הַתּוֹרָה, אֲבָל מִי שֶׁנִּכְשָׁל בָּזֶה וְרוֹצֶה לִשְׁמֹר אֶת עַצְמוֹ מִכָּאן וּלְהַבָּא, בְּוַדַּאי יֵשׁ מַרְפֵּא לְמַכָּתו לְכֻלֵּי עָלְמָא. BB

[[גַּם]] לִמּוּד הַתּוֹרָה הוּא תַּקָּנָה שֶׁלֹּא יָבוֹא לִידֵי לָשׁוֹן הָרָע, כְּמוֹ שֶׁכָּתוּב שָׁם {ערכין ט''ו:}: מַה תַּקָּנָתוֹ שֶׁלֹּא יָבוֹא לִידֵי לָשׁוֹן הָרָע? אִם תַּלְמִיד חָכָם הוּא, יַעֲסֹק בַּתּוֹרָה. וְהַטַּעַם הוּא פָּשׁוּט, כִּדְאִיתָא {סנהדרין צ''ט:}: ''אָדָם לְעָמָל יוּלָּד'' {איוב ה' ז'}, אֵינִי יוֹדֵעַ אִם לַעֲמַל מְלָאכָה אִם לַעֲמַל פֶּה, כְּשֶׁהוּא אוֹמֵר {משלי ט''ז כ''ו}: ''כִּי אָכַף עָלָיו פִּיהוּ'', הֱוֵי אוֹמֵר לַעֲמַל פֶּה, וַעֲדַיִן אֵינִי יוֹדֵעַ אִם לַעֲמַל תּוֹרָה אִם לַעֲמַל שִׂיחָה, כְּשֶׁהוּא אוֹמֵר וְכוּ' הֱוֵי אוֹמֵר לַעֲמַל תּוֹרָה נִבְרָא, וְהָעִנְיָן הוּא דְּנִתָּן לְאָדָם טֶבַע מֵעֵת שֶׁנִּתַּן לוֹ הַדִּבּוּר, שֶׁכְּלֵי הַמִּבְטָא יַעֲשׂוּ אֶת שֶׁלָּהֶם וְלֹא יִתְעַצְּלוּ בָּזֶה, כְּמוֹ שְׁאָר אֵיבְרֵי הָאָדָם, שֶׁצָּרִיךְ הָאָדָם לְעוֹרֵר אֶת עַצְמוֹ לְזָרְזָם, לֹא כֵן כֹּחַ הַדִּבּוּר, וְזֶה שֶׁאָמְרוּ לַעֲמַל פֶּה. אַךְ יִתְבּוֹנֵן שֶׁלֹּא נִתַּן לוֹ כֹּחַ זֶה, כִּי אִם כְּדֵי שֶׁיִּזְכֶּה בַּתּוֹרָה, וְלָזֶה אָמַר דְּהַתַּקָּנָה, שֶׁלֹּא יָבוֹא לִידֵי לָשׁוֹן הָרָע הוּא רַק בְּעֵסֶקּ הַתּוֹרָה. דְּאִי לָאו הָכִי בְּוַדַּאי יִכָּשֵׁל בִּדְבָרִים אֲסוּרִים, כִּי מִטֶּבַע הָאָדָם, שֶׁכְּלֵי הַמִּבְטָא שֶׁלּוֹ לֹא יִהְיוּ סְגוּרִים, אִם לֹא מִי שֶׁיָּכוֹל לְהִתְגַּבֵּר עַל יִצְרוֹ וְלַעֲשׂוֹת עַצְמוֹ כְּאִלֵּם, כְּמוֹ שֶׁכָּתוּב בְּחֻלִּין פ''ט. 

[[וְנִמְצָא]] לְפִי זֶה נוּכַל לְהָבִין, כַּמָּה יֵשׁ לָנוּ לְהִתְחַזֵּק בְּלִמּוּד הַתּוֹרָה, הֵן מִצַּד הַחִיּוּב הָעַצְמִי, כְּמוֹ שֶׁנְּבָאֵר אִם יִרְצֶה ה' לְקַמָּן, וְהֵן מִצַּד שֶׁיִּנָּצֵל עַל יְדֵי זֶה מִכָּל חֶלְקֵי דִּבּוּרִים הָאֲסוּרִים וְכַנַּ''ל. וְכָל שֶׁכֵּן בִּזְמַנֵּנוּ, שֶׁבַּעֲוֹנוֹתֵינוּ הָרַבִּים, נִתְמוֹטֵט עַמּוּד הַתּוֹרָה, כַּמָּה יֵשׁ לָאָדָם לְהִתְאַמֵּץ בָּזֶה, כִּדְאִיתָא בִּירוּשַׁלְמִי פֶּרֶק הָרוֹאֶה: ר' שִׁמְעוֹן בֶּן יוֹחָאי אוֹמֵר: אִם רָאִיתָ דּוֹר, שֶׁנִּתְיָאֲשׁוּ יְדֵיהֶן מִן הַתּוֹרָה, עֲמֹד וְהִתְחַזֵּק בָּהּ, וְאַתָּה נוֹטֵל שְׂכַר כֻּלָּם וְכוּ'. וּנְבָאֵר בְּמִקְצָת אֶת גֹּדֶל חִיּוּב הָאָדָם לַתּוֹרָה וְגֹדֶל שְׂכָרוֹ בָּעוֹלָם הַזֶּה וּבָעוֹלָם הַבָּא. 

[[כִּי]] הִנֵּה יָדוּעַ דְּעֶצֶם לִמּוּד הַתּוֹרָה, לְבַד מַה שֶּׁהַלִּמּוּד מֵבִיא לִידֵי מַעֲשֶׂה, הוּא מִצְוַת עֲשֵׂה דְּאוֹרַיְתָא דִּכְתִיב {דברים ה' א'}: ''וּלְמַדְתֶּם אֹתָם וּשְׁמַרְתֶּם לַעֲשׂוֹתָם''. 

[[וְאָמְרוּ]] רַזַ''ל {פאה א' א'}: אֵלּוּ דְּבָרִים שֶׁאָדָם אוֹכֵל וְכוּ' וְתַלְמוּד תּוֹרָה כְּנֶגֶד כֻּלָּם. וְאִיתָא בִּירוּשַׁלְמִי פֶּרֶק א' דְּפֵאָה, שֶׁכָּל הַמִּצְוֹת אֵינָן שָׁווֹת לְדָבָר אֶחָד מִן הַתּוֹרָה. 

[[וּכְתִיב]]: ''כִּי לֶקַח טוֹב נָתַתִּי לָכֶם תּוֹרָתִי אַל תַּעֲזֹבוּ'' {משלי ד' ב'}, וְהַכַּוָּנָה בְּמַה שֶּׁאָמַר ''טוֹב'', ''תּוֹרָתִי'', הוּא לְפִי מַה שֶּׁיָּדוּעַ שֶׁדָּבָר שֶׁהוּא חָשׁוּב בְּעֵינֵי עָנִי, עַד שֶׁנִּקְרָא אֶצְלוֹ בְּשֵׁם טוֹב, אֵין חָשׁוּב אֵצֶל מִי שֶׁאֵינוֹ עָנִי, וְכֵן דָּבָר שֶׁהוּא חָשׁוּב בְּעֵינָיו, אֵין חָשׁוּב בְּעֵינֵי עָשִׁיר גָּדוֹל. וְדָבָר שֶׁחָשׁוּב כְּעֵינָיו, אֵין חָשׁוּב בְּעֵינֵי הַמֶּלֶךְ, וְכֵן דָּבָר שֶׁחָשׁוּב בְּעֵינָיו, כְּמוֹ כְּבִישַׁת מְדִינָה, אֵין חָשׁוּב בְּעֵינֵי הַמַּלְאָךְ, כַּיָּדוּעַ שֶׁיֵּשׁ מַלְאָכִים שֶׁמִּדָּתָם כַּמָּה אֲלָפִים פַּרְסָאוֹת, כְּמוֹ שֶׁאָמְרוּ חֲזַ''ל בְּחֻלִּין {דף צ''א:}. וְלָזֶה בָּא הַכָּתוּב וְאָמַר: ''כִּי לֶקַח טוֹב'' וְגוֹ' כְּאוֹמֵר: רְאוּ וְהִתְבּוֹנְנוּ בְּגֹדֶל טוֹבָתָהּ, עַד שֶׁנִּקְרֵאת אֶצְלִי, שֶׁבָּרָאתִי כָּל הָעוֹלָמוֹת וְכֻלָּם כְּלֹא חֲשׁוּבִין לְפָנַי, אַף עַל פִּי כֵן נִקרֵאת אֶצְלִי הַתּוֹרָה בְּשֵׁם ''טוֹב'', וְהִיא חֶמְדָּה גְּנוּזָה שֶׁהַקָּדוֹשׁ בָּרוּךְ הוּא מִשְׁתַּעְשֵׁעַ בָּהּ תָּמִיד כְּמוֹ דִּכְתִיב {משלי ח' ל'}: ''וְאֶהֱיֶה שַׁעֲשׁוּעִים יוֹם יוֹם'', וְהִיא ''תּוֹרָתִי'', עַל כֵּן ''אַל תַּעֲזֹבוּ''. 

[[כִּי]] בֶּאֱמֶת אֵין קֵץ לִקְדֻשַּׁת הַתּוֹרָה, כְּמוֹ שֶׁאָמְרוּ חֲזַ''ל, שֶׁיֵּשׁ שִׁשִּׁים רִבּוֹא פֵּרוּשִׁים לְכָל פָּסוּק וּפָסוּק שֶׁבַּתּוֹרָה. וְאִיתָא בְּמִדְרַשׁ אוֹתִיּוֹת דְּר' עֲקיבָא, דְּאוּר שֶׁל שְׁמוֹתָיו הַקְּדוֹשִׁים שֶׁל הַקָּדוֹשׁ בָּרוּךְ הוּא לְמַעְלָה, הוּא עֶשְׂרִים וְאֶחָד אֲלָפִים רִבְבוֹת פַּרְסָאוֹת, כְּמִנְיַן שֵׁם אֶהְיֶה. וְאָמְרוּ חֲזַ''ל וְהוּא בְּיַלְקוּט תְּהִלִּים: אָמַר רַבִּי אֶלְעָזָר: לֹא נִתְּנוּ פָּרָשִׁיּוֹת הַתּוֹרָה עַל הַסֵּדֶר, שֶׁאִלְמָלֵי נִתְּנוּ עַל הַסֵּדֶר, כָּל מִי שֶׁהָיָה קוֹרֵא בָּהֶן, הָיָה יָכוֹל לְהַחֲיוֹת מֵתִים וְלַעֲשׂוֹת מוֹפְתִים, לְכָךְ נִתְעַלֵּם מֵהֶן סִדְרָן שֶׁל הַתּוֹרָה, וְהוּא גָּלוּי לִפְנֵי הַקָּדוֹשׁ בָּרוּךְ הוּא שֶׁנֶּאֱמַר {ישעיה מ''ד ז'}: ''וּמִי כָּמוֹנִי יִקְרָא''. 

[[וְאִיתָא]] בְּסִפְרִי פָּרָשַׁת עֵקֶב {משלי ה' ט''ז}: ''יָפוּצוּ מַעַיְנֹתֶיךָ חוּצָה''. נִמְשְׁלוּ דִּבְרֵי תּוֹרָה לְמַיִם. מַה מַּיִם חַיִּים לָעוֹלָם, אַף דִּבְרֵי תּוֹרָה חַיִּים לָעוֹלָם, שֶׁנֶּאֱמַר {משלי ד' כ''ב}: ''כִּי חַיִּים הֵם לְמֹצְאֵיהֶם וּלְכָל בְּשָׂרוֹ מַרְפֵּא'', וּמַה מַּיִם מַעֲלִים אֶת הַטָּמֵא מִטֻּמְאָתוֹ, כָּךְ דִּבְרֵי תּוֹרָה מַעֲלִים אֶת הָאָדָם מִטֻּמְאָה לְטָהֳרָה, שֶׁנֶּאֱמַר {תהילים י''ט י'}: "יִרְאַת ה' טְהוֹרָה''. [וּמִמֵּילָא כְּשֵׁם שֶׁמַּיִם מְטַהֲרִים אֶת הָאָדָם, אַף שֶׁהַטֻּמְאָה מִתְפַּשֶּׁטֶת בְּכָל אֵיבָרָיו, כֵּן הַתּוֹרָה מְטַהֶרֶת אֶת הָאָדָם מִטֻּמְאַת עֲוֹנוֹתָיו, אֲפִלּוּ אִם נִתְפַּשְּׁטָה עָלָיו מִכַּף רַגְלוֹ וְעַד רֹאשׁוֹ. וּכְשֵׁם שֶׁאֵין אָדָם נִטְהָר, עַד שֶׁיַּעֲלוּ הַמַּיִם עַל כָּל אֵיבָרָיו, וְלֹא תִּהְיֶה שׁוּם חֲצִיצָה בֵּין הָאֵיבָרִים לַמַּיִם, כֵּן צָרִיךְ שֶׁיְּשַׁעְבֵּד אֶת כָּל גּוּפוֹ וְאֵיבָרָיו בֶּאֱמֶת לְהַתּוֹרָה, וְלֹא תִּהְיֶה שׁוּם חֲצִיצָה, כְּמוֹ דִּכְתִיב {דברים ו' ו'}: "וְהָיוּ הַדְּבָרִים הָאֵלֶּה וְגוֹ' עַל לְבָבֶךָ"]. וּמַה מַּיִם מְשִׁיבִים נַפְשׁוֹ שֶׁל אָדָם, כָּךְ דִּבְרֵי תּוֹרָה מְשִׁיבִים נַפְשׁוֹ שֶׁל אָדָם מִדֶּרֶךְ רָעָה לְדֶרֶךְ טוֹבָה, שֶׁנֶּאֱמַר {תהילים י''ט ח'}: ''תּוֹרַת ה' תְּמִימָה מְשִׁיבַת נָפֶשׁ''. וּמַה מַּיִם חִנָּם לָעוֹלָם, אַף דִּבְרֵי תּוֹרָה חִנָּם לָעוֹלָם, שֶׁנֶּאֱמַר {ישעיה נ''ה א'}: ''הוֹי כָּל צָמֵא לְכוּ לַמַּיִם''. אִי, מַה מַּיִם אֵין לָהֶם דָּמִים, אַף דִּבְרֵי תּוֹרָה אֵין לָהֶם דָּמִים, תַּלְמוּד לוֹמַר {משלי ג' ט''ו}: ''יְקָרָה הִיא מִפְּנִינִים וְכָל חֲפָצֶיךָ לֹא יִשְׁווּ בָהּ''. 

[[וְלֹא]] נִבְרָא הָאָדָם אֶלָּא לְתוֹרָה, שֶׁכֵּן דָּרְשׁוּ זַ''ל {בסנהדרין צ''ט:}: אָדָם לְעָמָל נִבְרָא שֶׁנֶּאֱמַר {איוב ה' ז'}: ''אָדָם לְעָמָל יוּלָּד'', וְאֵינִי יוֹדֵעַ אִם לַעֲמַל פֶּה אִם לַעֲמַל מְלָאכָה, כְּשֶׁהוּא אוֹמֵר {משלי ט''ז כ''ו}: ''כִּי אָכַף עָלָיו פִּיהוּ'' הֱוֵי אוֹמֵר לַעֲמַל פֶּה, וַעֲדַיִן אֵינִי יוֹדֵעַ, אִם לַעֲמַל תּוֹרָה, אִם לַעֲמַל שִׂיחָה, כְּשֶׁהוּא אוֹמֵר {יהושע א' ח'}: ''לֹא יָמוּשׁ סֵפֶר הַתּוֹרָה הַזֶּה מִפִּיךָ'' הֱוֵי אוֹמֵר לַעֲמַל תּוֹרָה נִבְרָא. 

[[וְהִיא]] עִקַּר חַיֵּי הַנֶּפֶשׁ, כְּמוֹ דְּאִיתָא בְּסִפְרִי פָּרָשַׁת עֵקֶב: הָיָה ר' שִׁמְעוֹן אוֹמֵר {דברים ד' ט'}: ''רַק הִשָּׁמֶר לְךָ וּשְׁמֹר נַפְשְׁךָ מְאֹד''. מָשָׁל לְמֶלֶךְ שֶׁצָּד צִפּוֹר וּנְתָנוֹ בְּיַד עַבְדוֹ, אָמַר לוֹ: הֱוֵי זָהִיר בְּצִפּוֹר זוֹ לִבְנִי, אִם אַתָּה אִבַּדְתּוֹ, לֹא תִּהְיֶה סָבוּר צִפּוֹר בְּאִסָּר {מטבע קטנה} אִבַּדְתָּ, אֶלָּא כְּאִלּוּ אִבַּדְתָּ אֶת נַפְשְׁךָ. וְכֵן הוּא אוֹמֵר {דברים ל''ב מ''ז}: ''כִּי לֹא דָּבָר רֵק הוּא'', כִּי הוּא חַיֵּיכֶם. 

[[וְאֵין]] הָעוֹלָם מִתְקַיֵּם אֶלָּא בִּשְׁבִיל הַתּוֹרָה, שֶׁנֶּאֱמַר {ירמיה ל''ג כ''ה}: ''אִם לֹא בְּרִיתִי יוֹמָם וָלָיְלָה, חֻקּוֹת שָׁמַיִם וָאָרֶץ לֹא שָׂמְתִּי''. וְזֶה לְשׁוֹן הַזֹּהַר הַקָּדוֹשׁ פָּרָשַׁת בְּרֵאשִׁית {דף מ''ז.}: כָּל מַאן דְּאִשְׁתַּדַּל בְּאוֹרַיְתָא בְּכָל יוֹמָא, יִזְכֶּה לְמֶהֱוֵי לֵהּ חוּלְקָא בְּעָלְמָא דְּאָתֵי, וְיִתְחַשַּׁב לֵהּ כְּאִלּוּ בָּנֵי עָלְמִין, דְּהָא בְּאוֹרַיְתָא אִתְבְּנֵי עָלְמָא וְאִשְׁתַּכְלַל, הָדָא הוּא דִּכְתִיב {משלי ג' י''ט}: ''ה' בְּחָכְמָה יָסַד אָרֶץ'' וְגוֹ', וְכָל דְּאִשְׁתַּדַּל בָּהּ שַׁכְלֵל עָלְמִין וְקַיֵּם לֵהּ. וְתָא חֲזֵי, בְּרוּחָא עֲבַד קֻדְשָׁא בְּרִיךְ הוּא עָלְמָא וּבְרוּחָא מִתְקַיְּמָא, דָּא רוּחָא דְּאִנּוּן דְּלָעַאן בְּאוֹרַיְתָא וְכוּ', עַד כָּאן לְשׁוֹנוֹ. וְזֶה לְשׁוֹן פָּרָשַׁת צַו {דף ל''ה.}: פָּתַח ר' אֶלְעָזָר וְאָמַר {ישעיה נ''א ט''ז}: ''וָאָשִׂם דְּבָרַי בְּפִיךָ וּבְצֵל יָדִי כִּסִּיתִיךָ'' וְגוֹ', תְּנִינַן: כָּל בַּר נָשׁ דְּאִשְׁתַּדַּל בְּמִלֵּי דְּאוֹרַיְתָא וּשְׂפוּתֵהּ מְרַחְשָׁן בְּאוֹרַיְתָא, קֻדְשָׁא בְּרִיךְ הוּא חָפֵי עֲלֵהּ, וּשְׁכִינְתֵּהּ פָּרְשָׂא עֲלֵהּ גַּדְפָהָא כוּ'. וְלֹא עוֹד אֶלָּא דְּהוּא מְקַיֵּם עָלְמָא, וְקֻדְשָׁא בְּרִיךְ הוּא חָדֵי עִמֵּהּ, כְּאִלּוּ הַהוּא יוֹמָא נָטַע שְׁמַיָּא וְאַרְעָא. 

[[וְכָתַב]] בְּחוֹבַת הַלְּבָבוֹת, דְּרָאוּי לְאָדָם לָשִׁית אֶל לִבּוֹ, אִלּוּ הִגִּיעַ לוֹ סֵפֶר מִמֶּלֶךְ בָּשָׂר וָדָם, וְהָיָה מְסֻפָּק בַּהֲבָנָתוֹ מִפְּנֵי דְּמוּת הַכְּתִיבָה וְדַקּוּתָהּ אוֹ עֹמֶק הַלָּשׁוֹן, אָז יִצְטַעֵר צַעַר גָּדוֹל עַד שֶׁיְּבִינֵהוּ וְיָשִׂים כָּל לִבּוֹ וְשִׂכְלוֹ לְהָבִין זֶה. וְאִם כָּכָה הוּא עוֹשֶׂה עַל סֵפֶר בָּשָׂר וָדָם, שֶׁהַיּוֹם כָּאן וּמָחָר בַּקֶּבֶר, עַל אַחַת כַּמָּה וְכַמָּה עַל סִפְרוֹ שֶׁל מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא, אֲשֶׁר הוּא חַיָּיו וְהַצָּלָתוֹ, כְּעִנְיָן שֶׁכָּתוּב {דברים ל' כ'}: ''כִּי הוּא חַיֶּיךָ וְאֹרֶךְ יָמֶיךָ''. 

[[וְהִנֵּה]] בְּעָוֹן זֶה נִכְשָׁלִים כַּמָּה בְּנֵי אָדָם, שֶׁהוֹלְכִים בְּכָל מַאֲמַצֵּי כֹּחַ לְהַשְׁלִים חֻקָּם בַּהֲבָנַת חֻקֵּי מֶלֶךְ בָּשָׂר וָדָם, וּמִתְרַשְּׁלִים בְּחֹק סֵפֶר מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא. וְזֶה דּוֹמֶה לְמַה שֶּנֶּאֱמַר בּוֹ {דניאל ה' כ''ג כ''ד}: ''וְלֵאלָהֵי כַסְפָּא וְדַהֲבָא נְחָשָׁא פַרְזְלָא אָעָא וְאַבְנָא; דִּי לָא חָזַיִן וְלָא שָׁמְעִין וְלָא יָדְעִין, שַׁבַּחְתָּ, וְלֵאלָהָא דִּי נִשְׁמְתָךְ בִּידֵהּ וְכָל אָרְחָתָךְ לֵהּ, לָא הַדַּרְתָּ''. 

[[וְאָמְרוּ]] חֲזַ''ל {איכה רבה פתיחתא}: וִתֵּר הַקָּדוֹשׁ בָּרוּךְ הוּא עַל עֲוֹן עֲבוֹדָה זָרָה וְגִלּוּי עֲרָיוֹת וּשְׁפִיכוּת דָּמִים, וְלֹא וִתֵּר עַל עֲוֹן בִּטּוּל תּוֹרָה, שֶׁנֶּאֱמַר {ירמיה ט' י''א-י''ב}: ''עַל מָה אָבְדָה הָאָרֶץ וְגוֹ'; וַיֹּאמֶר ה' עַל עָזְבָם אֶת תּוֹרָתִי אֲשֶׁר נָתַתִּי לִפְנֵיהֶם''. וּלְפִי שֶׁיֵּשׁ כַּמָּה אֲנָשִׁים, שֶׁהֻפְקַר אֶצְלָם עֲוֹן בִּטּוּל תּוֹרָה, וְשָׂמִים כָּל זְמַנָּם בְּהֶבֶל וְאֵינָם חוֹשְׁבִים זֹאת לְעָוֹן כְּלָל, וַעֲבֵרָה גּוֹרֶרֶת עֲבֵרָה, שֶׁאֵינָם מַחֲזִיקִים אֶת בְּנֵיהֶם לְתוֹרָה, וְעַל יְדֵי זֶה נִתְמוֹטְטוּ הַרְרֵי עוֹלָם, אָמַרְתִּי לְהַעְתִּיק קְצַת מַאַמְרֵי חֲזַ''ל מִגֹּדֶל הַשָּׂכָר שֶׁל לִמּוּד הַתּוֹרָה בָּזֶה וּבַבָּא, וּלְהֶפֶךְ גֹּדֶל עָנְשׁוֹ, חַס וְשָׁלוֹם, אוּלַי עַל יְדֵי זֶה יִתְעוֹרְרוּ בְּמִקְצָת לְהַחֲזִיק בְּתוֹרַת ה'. 

~ פרק ב' - שכר לימוד התורה 

<b>בּוֹ יְבֹאַר שְׂכַר לִמּוּד הַתּוֹרָה.</b> 

[[אָמְרוּ]] רַזַ''ל בְּפֶרֶקּ חֵלֶק {סנהדרין צ''ט:}: כָּל הָעוֹסֵק בַּתּוֹרָה לִשְׁמָהּ, מֵשִׂים שָׁלוֹם בְּפָמַלְיָא שֶׁל מַעְלָה וּבְפָמַלְיָא שֶׁל מַטָּה, שֶׁנֶּאֱמַר {ישעיה ה' כ''ז}: ''אוֹ יַחֲזֵק בְּמָעֻזִּי יַעֲשֶׂה שָׁלוֹם לִי, שָׁלוֹם יַעֲשֶׂה לִי''. רַב אָמַר: כְּאִלּוּ בָּנָה פַּלְטְרִין שֶׁל מַעְלָה וּפַלְטְרִין שֶׁל מַטָּה, שֶׁנֶּאֱמַר: ''וָאָשִׂם דְּבָרַי בְּפִיךָ וְגוֹ' לִנְטֹעַ שָׁמַיִם וְלִיסֹד אָרֶץ''. 

[וּלְפִי דִּבְרֵי רַב יִתְפָּרֵשׁ הֵיטֵב הַכָּתוּב {תהילים ס''ב י''ג}: ''וּלְךָ ה' חָסֶד, כִּי אַתָּה תְּשַׁלֵּם לְאִישׁ כְּמַעֲשֵׂהוּ''. וְרַבִּים יִתְמְהוּ: מַאי חֶסֶד הוּא כְּשֶׁהַקָּדוֹשׁ בָּרוּךְ הוּא גּוֹמֵל טוֹב עֲבוּר קיּוּם מִצְוֹתָיו? אַךְ לְפִי זֶה נִיחָא, דְּיָדוּעַ הוּא דְּאִם אֶחָד יַמְצִיא בְּחָכְמָתוֹ לַעֲשׂוֹת ''מַאשִׁין'' {פירוש: מכונה} חֲדָשָׁה אֲשֶׁר הַבּוֹנִים יִבְנוּ בָּהּ עִיר בְּיוֹם אֶחָד. וְאִם יוּבָא דָּבָר זֶה לִפְנֵי הַמֶּלֶךְ, בְּוַדַּאי יִמְצָא עֲבוּר זֶה חֵן בְּעֵינָיו, וְיִתֵּן לוֹ מַתָּנָה רַבָּה כְּיַד הַמֶּלֶךְ. אֲבָל לֹא יִתָּכֵן שֶׁיִּתֵּן לוֹ הָעֲיָרוֹת הָהֵן, אֲשֶׁר יִבְנוּ עֲבָדָיו בַּמַּאשִׁין הַזּוֹ, וְיֵחָשְׁבוּ עַל שְׁמוֹ, כְּאִלּוּ הוּא בְּעַצְמוֹ בָּנָה אוֹתָן. כֵּן הַדָּבָר בָּזֶה, עַל יְדֵי דִּבְרֵי הַתּוֹרָה, שֶׁאָדָם לוֹמֵד בְּזֶה הָעוֹלָם, נִתְקַיֵּם בְּרִיאַת שָׁמַיִם וָאָרֶץ, כְּמוֹ שֶׁכָּתַבְנוּ לְעֵיל בְּפֶרֶקּ א'. וּבֶאֱמֶת, וְכִי הָאָדָם בְּעַצְמוֹ בּוֹנֶה עַתָּה אֵלּוּ הַפַּלְטְרִין, שֶׁיִּהְיוּ נִקְרָאִין עַל שְׁמוֹ, הֲלֹא הַקָּדוֹשׁ בָּרוּךְ הוּא בְּכֹחוֹ וּגְבוּרָתוֹ מְחַדֵּשׁ בְּטוּבוֹ בְּכָל יוֹם מַעֲשֵׂה בְרֵאשִׁית, וְהוּא בְּעַצְמוֹ הַנּוֹתֵן כֹּחַ לְדִבְרֵי תּוֹרָה שֶׁלָּמַד, שֶׁיִּהְיוּ כְּמוֹ שֹׁרֶשׁ לְהָעִנְיָן הַזֶּה? וַאֲפִלּוּ הָכֵי הַקָּדוֹשׁ בָּרוּךְ הוּא בְּחַסְדּוֹ מְחַשֵּׁב לוֹ, כְּאִלּוּ הוּא בְּעַצְמוֹ בָּנָה פַּלְטְרִין שֶׁל מַעְלָה וְשֶׁל מַטָּה. וְזוֹ כַּוָּנַת רַב: כְּאִלּוּ בָּנָה וְכוּ', פֵּרוּשׁ: שֶׁהַקָּדוֹשׁ בָּרוּךְ הוּא חוֹשֵׁב לָאָדָם, כְּאִלּוּ הוּא בְּעַצְמוֹ נָטַע שָׁמַיִם וָאָרֶץ וּכְמוֹ שֶׁאָמַר רַב. וְאֶפְשָׁר לְפָרֵשׁ עוֹד הַפָּסוּק בְּהֶקְדֵּם יִתּוּר הַלָּשׁוֹן שֶׁל תֵּבַת ''אַתָּה'', שֶׁהִיא לִכְאוֹרָה מְיֻתֶּרֶת, עַל פִּי מַה שֶּׁכָּתַב הַגְּרָ''א בְּמִשְׁלֵי עַל הַפָּסוּק {משלי י' כ''ד}: ''מְגוֹרַת רָשָׁע הִיא תְבוֹאֶנּוּ, וְתַאֲוַת צַדִּיקִּים יִתֵּן''. דְּהָעֲבֵרָה שֶׁהָאָדָם עוֹשֶׂה, הִיא בְּעַצְמָהּ מַעֲנִישָׁה אַחַר כָּךְ לָאָדָם, וְעַל כֵּן יֵשׁ לְעֹנֶשׁ גְּבוּל כְּמוֹ שֶׁהָעֲבֵרָה בְּעַצְמָהּ יֵשׁ לָהּ גְּבוּל. אֲבָל עֲבוּר הַמִּצְוָה מְשַׁלֵּם הַקָדוֹשׁ בָּרוּךְ הוּא בְּעַצְמוֹ וּבִכְבוֹדוֹ, וְעַל כֵּן הַשָּׂכָר הוּא לְעוֹלָם בְּלִי גְּבוּל, כְּמוֹ שֶׁהַקָּדוֹשׁ בָּרוּךְ הוּא בְּעַצְמוֹ אֵין לוֹ גְּבוּל. וְזוֹ כַּוָּנַת הַכָּתוּב {שם}: ''וּלְךָ ה' חָסֶד כִּי אַתָּה'', פֵּרוּשׁ: אַתָּה בְּעַצְמְךָ ''תְּשַׁלֵּם לְאִישׁ'' שָׂכָר עֲבוּר קַיּוּם מִצְוֹתָיו, כְּדֵי שֶׁלֹּא יִהְיֶה גְּבוּל לַשָּׂכָר]. 

[[רַבִּי]] יוֹחָנָן אָמַר: אַף מֵגֵן עַל כָּל הָעוֹלָם שֶׁנֶּאֱמַר {ישעיה נ''א ט''ז}: ''וּבְצֵל יָדִי כִּסִּיתִיךָ''. רַבִּי לֵוִי אָמַר: אַף מְקָרֵב אֶת הַגְּאֻלָּה שֶׁנֶּאֱמַר {שם}: ''וְלֵאמֹר לְצִיּוֹן עַמִּי אָתָּה''. 

[[גְּדוֹלָה]] תּוֹרָה יוֹתֵר מִכָּל הַקָּרְבָּנוֹת, שֶׁכֵּן דָּרְשׁוּ זַ''ל {ר''ה י''ח.}: ''אִם יִתְכַּפֵּר עֲוֹן בֵּית עֵלִי בְּזֶבַח וּבְמִנְחָה'' {שמואל א' ג' י''ד}, בְּזֶבַח וּבְמִנְחָה הוּא דְּאֵינוֹ מִתְכַּפֵּר, אֲבָל הוּא מִתְכַּפֵּר בְּדִבְרֵי תּוֹרָה. וְכֵן הַכָּתוּב אוֹמֵר (ויִּקְרָא ז' ל''ז}: ''זֹאת הַתּוֹרָה לְעֹלָה וּלְמִנְחָה וּלְחַטָּאת'' וְגוֹ' וְאָמְרוּ בִּמְנָחוֹת {ק''י.}: כָּל הָעוֹסֵק בַּתּוֹרָה, כְּאִלּוּ הִקְרִיב עוֹלָה, כְּאִלּוּ הִקרִיב מִנְחָה, כְּאִלּוּ הִקְרִיב חַטָּאת, כְּאִלּוּ הִקרִיב אָשָׁם, כְּאִלּוּ הִקְרִיב שְׁלָמִים. וְזֶה לְשׁוֹן הַזֹּהַר הַקָּדוֹשׁ פָּרָשַׁת שְׁלַח {דף קנ''ט.}: 

[[כָּל]] מַאן דְּאִשְׁתַּדַּל בְּאוֹרַיְתָא, כְּאִלּוּ מְקָרֵב כָּל קָרְבְּנִין דְּעָלְמָא לְקַמֵּי קֻדְשָׁא בְּרִיךְ הוּא, וְלֹא עוֹד אֶלָּא דְּקֻדְשָׁא בְּרִיךְ הוּא מְכַפֵּר לֵהּ עַל כָּל חוֹבוֹי, וּמְתַקְּנִין לֵהּ כַּמָּה כָּרְסְיִין לְעָלְמָא דְּאָתֵי. 

CCשֶׁכָּל מִי שֶׁעוֹסֵק בַּתּוֹרָה, כְּאִלּוּ מַקְרִיב כָּל הַקָרְבָּנוֹת שֶׁבָּעוֹלָם לִפְנֵי הַקָדוֹשׁ בָּרוּךְ הוּא, וְלֹא עוֹד אֶלָּא שְהַקָדוֹשׁ בָּרוּךְ הוּא מְכַפֵּר לוֹ עַל כָּל עַוֹנוֹתָיו, וּמְתַקְנִים לוֹ כַּמָּה כִּסְאוֹת לָעוֹלָם הַבָּא. DD

[[וְזֶה]] לְשׁוֹן מִדְרָשׁ הַנֶּעְלָם פָּרָשַׁת וַיֵּרָא: בָּטְלוּ הַקָּרְבָּנוֹת, לֹא בָּטְלָה הַתּוֹרָה, הַאי דְּלָא אִעֲסַק בַּקָָּרְבָּנוֹת לִעֲסַקּ בַּתּוֹרָה וְיִתְהֲנֵי לֵהּ יַתִּיר, {מי שלא מתעסק בקרבנות שיעסוק בתורה, ויועיל לו הרבה} עַד כָּאן לְשׁוֹנוֹ בְּקִצּוּר. 

[[וְגַם]] גְּדוֹלָה תּוֹרָה יוֹתֵר מֵהַצָּלוֹת נְפָשׁוֹת כְּמָה שֶׁאָמְרוּ חֲזַ''ל בִּמְגִלָּה {דף טז:}. 

[[וְזוֹכֶה]] בָּהּ לָעוֹלָם הַבָּא, כְּמוֹ שֶׁאָמְרוּ חֲזַ''ל {פאה א' א'}: אֵלּוּ דְּבָרִים שֶׁאָדָם אוֹכֵל וְכוּ' וְתַלְמוּד תּוֹרָה כְּנֶגֶד כֻּלָּם. וְאָמְרוּ חֲזַ''ל {בבבא מציעא פ''ה:}: מַאי דִּכְתִיב קָטָן וְגָדוֹל שָׁם הוּא וְעֶבֶד חָפְשִׁי מֵאֲדוֹנָיו? כָּל הַמַּקְטִין עַצְמוֹ עַל דְּבַר תּוֹרָה בָּעוֹלָם הַזֶּה, נַעֲשֶׂה גָּדוֹל לָעוֹלָם הַבָּא, וְכָל הַמֵּשִׂים עַצְמוֹ כְּעֶבֶד עַל דִּבְרֵי תּוֹרָה בָּעוֹלָם הַזֶּה, נַעֲשֶׂה חָפְשִׁי לָעוֹלָם הַבָּא. וּבְאָבוֹת פֶּרֶק ו' {ג'}: אֵין כָּבוֹד אֶלָּא תּוֹרָה שֶׁנֶּאֱמַד {מִשְׁלֵי ג' ל''ה}: ''כָּבוֹד חֲכָמִים יִנְחָלוּ''. אַל תַּחְמֹד גְּדֻלָּה יוֹתֵר מִלִּמּוּדֶךָ וְאַל תִּתְאַוֶּה לְשֻׁלְחָנָם שֶׁל שָׂרִים, שֶׁשֻּׁלְחָנְךָ (פֵּרוּשׁ: לָעוֹלָם הַבָּא) גָּדוֹל מִשֻּׁלְחָנָם בָּעוֹלָם הַזֶּה. וְכִתְרְךָ גָּדוֹל מִכִּתְרָם וְכוּ'. וּבְפֶרֶקּ חֵלֶק {סנהדרין ק'.}: כָּל הַמַּשְׁחִיר פָּנָיו בָּעוֹלָם הַזֶּה בְּדִבְרֵי תּוֹרָה, הַקָּדוֹשׁ בָּרוּךְ הוּא מַבְהִיק זִיווֹ לָעוֹלָם הַבָּא, שֶׁנֶּאֱמַר {שיר השירים ה' ט''ו}: ''מַרְאֵהוּ כַּלְּבָנוֹן בָּחוּר כַּאֲרָזִים''. וּכְעֵין זֶה אִיתָא גַּם כֵּן בְּמִדְרָשׁ רַבָּה: ר' יְהוּדָה פָּתַר קְרָא מִתַּלְמִידֵי חֲכָמִים, כָּתוּב אֶחָד אוֹמֵר {שם י''א}: ''שְׁחֹרוֹת כָּעוֹרֵב'', וְכָתוּב אֶחָד אוֹמֵר {נַחוּם ב' ה'}: ''מַרְאֵיהֶן כַּלַּפִּידִים כַּבְּרָקִים יְרוֹצֵצוּ''. אֶלָּא אֵלּוּ בְּנֵי תּוֹרָה, שֶׁהֵם נִרְאִין כְּעוּרִין וּשְׁחוֹרִין בָּעוֹלָם הַזֶּה, אֲבָל לֶעָתִיד מַרְאֵיהֶן כְּלַפִּידִים. אָמַר ר' תַּנְחוּם בַּר חֲנִילַאי: כָּל הַמַּרְעִיב עַצְמוֹ עַל דִּבְרֵי תּוֹרָה בָּעוֹלָם הַזֶּה, הַקָּדוֹשׁ בָּרוּךְ הוּא מַשְׂבִּיעוֹ לָעוֹלָם הַבָּא, שֶׁנֶּאֱמַר {תהילים ל''ו ט'}: ''יִרְוְיֻן מִדֶּשֶׁן בֵּיתֶךָ'' וְגוֹ'. 

[[וְאִיתָא]] בְּמִדְרַשׁ תְּהִלִּים {תהילים מ''ט ב'}: ''לַמְנַצֵּחַ לִבְנֵי קֹרַח מִזְמוֹר; שִׁמְעוּ זֹאת כָּל הָעַמִּים'', זֶה שֶׁאָמַר הַכָּתוּב {קהלת י''א ז'}: ''וּמָתוֹק הָאוֹר וְטוֹב לָעֵינַיִם'', מַה מָּתוֹק הוּא אוֹרוֹ שֶׁל עוֹלָם הַבָּא, אַשְׁרֵי אָדָם שֶׁיֵּשׁ לוֹ מַעֲשִׂים טוֹבִים, כְּדֵי שֶׁיִּרְאֶה אוֹתוֹ הָאוֹר, שֶׁנֶּאֱמַר {שופטים ה' ל''א}: ''וְאֹהֲבָיו כְּצֵאת הַשֶּׁמֶשׁ בִּגְבֻרָתוֹ''. רַבִּי אַבָּא אָמַר: מַה מְּתוּקִים הֵם דְּבָרִים הַנִּמְשָׁלִים לְאוֹר, שֶׁנֶּאֱמַר {משלי ו' כ''ג}: ''כִּי נֵר מִצְוָה'' וְגוֹ'. אַשְׁרֵי אָדָם, שֶׁרוֹאֶה אֶת הַתּוֹרָה מְלֻבֶּנֶת כַּשֶּׁלֶג, שֶׁאֵין סוֹף לְמַתַּן שְׂכָרָהּ, כְּשֶׁיָּבוֹא הַקָּדוֹשׁ בָּרוּךְ הוּא לִפְרֹעַ לְיִשְׂרָאֵל מַתַּן שְׂכָרָן שֶׁל עֲמֵלֵי תּוֹרָה, וְיַשְׁפִּיעַ לָהֶן בִּזְכוּתָהּ מִן הָאוֹר הַצָּפוּן, אוֹתָהּ שָׁעָה הֵן אוֹמְרִים לְאֻמּוֹת הָעוֹלָם זָכִינוּ עַל שֶׁעָסַקְּנוּ בַּתּוֹרָה, וְאַתֶּם הֵן הֱיִיתֶם אוֹמְרִים לָנוּ: לָרִיק אַתֶּם יְגֵעִים, רְאוּ מַתַּן שְׂכָרָהּ, שֶׁנֶּאֱמַר: ''שִׁמְעוּ זֹאת כָּל הָעַמִּים'', וְאֵין זֹאת אֶלָּא תּוֹרָה שֶׁנֶּאֱמַר {ויקרא ז' ל''ז}: ''זֹאת הַתּוֹרָה''. ''הַאֲזִינוּ כָּל יוֹשְׁבֵי חָלֶד'', אֵלּוּ בְּנֵי אָדָם, שֶׁמַּעֲלִים חֲלֻדָּה בַּגֵּיהִנֹּם. וּמִי הֵם? ''גַּם בְּנֵי אָדָם גַּם בְּנֵי אִישׁ, '. אָדָם, זֶה אַבְרָהָם שֶׁנֶּאֱמַר {יהושע י''ד ט''ו}: ''הָאָדָם הַגָּדוֹל בָּעֲנָקים''. ''גַּם בְּנֵי אָדָם'' אֵלּוּ בְּנֵי יִשְׁמָעֵאל וּבְנֵי קְטוּרָה, ''גַּם בְּנֵי אִישׁ'' אֵלּוּ בְּנֵי נֹחַ, שֶׁנִּקְרָא אִישׁ צַדִּיק. דָּבָר אַחֵר, אֵלּוּ אֻמּוֹת עוֹבְדֵי אֱלִילִים שֶׁיּוֹרְדִין לַגֵּיהִנֹּם. ''יַחַד עָשִׁיר וְאֶבְיוֹן'', עָשִׁיר בַּתּוֹרָה וְאֶבְיוֹן בַּתּוֹרָה. ''עָשִׁיר'', דּוֹאֵג וַאֲחִיתֹפֶל, אַף עַל פִּי שֶׁהָיוּ רָאשֵׁי סַנְהֶדְרָאוֹת, יוֹרְדִין לַגֵּיהִנֹּם. וְאֶבְיוֹן בַּתּוֹרָה, מִי שֶׁבְּיָדוֹ סִפּוּק לִלְמֹד וְלֹא לָמַד. לְפִיכָךְ אָמְרוּ בְּנֵי קֹרַח: הוֹאִיל וְכָךְ הוּא מַתַּן שְׂכָרָהּ שֶׁל תּוֹרָה, ''פִּי יְדַבֵּר חָכְמוֹת'', חָכְמָתָהּ שֶׁל תּוֹרָה. ''וְהָגוּת לִבִּי תְבוּנוֹת'', בִּתְבוּנָה שֶׁל תּוֹרָה; ''אַטֶּה לְמָשָׁל אָזְנִי'', לִמְשָׁלָהּ שֶׁל תּוֹרָה. עַד כָּאן לְשׁוֹנוֹ. וְזֶה לְשׁוֹן הַזֹּהַר הַקָּדוֹשׁ פָּרָשַׁת וַיֵּשֶׁב: 

[[ר' יְהוּדָא]] פָּתַח וְאָמַר {תהילים י''ט ח'}: ''תּוֹרַת ה' תְּמִימָה מְשִׁיבַת נָפֶשׁ''. כַּמָּה אִית לוֹן לִבְנֵי נָשָׁא לְאִשְׁתַּדָּלָא בְּאוֹרַיְתָא, דְּכָל מַאן דְּאִשְׁתַּדַּל בְּאוֹרַיְתָא, לֶהֱוֶי לֵהּ חַיִּים בְּעָלְמָא דֵין וּבְעָלְמָא דְּאָתֵי וְזָכֵי בִּתְרֵין עָלְמִין. וַאֲפִלּוּ מַאן דְּאִשְׁתַּדַּל בְּאוֹרַיְתָא וְלָא אִשְׁתַּדַּל בַּהּ לִשְׁמָהּ כִּדְקָא יָאוּת, זָכֵי לַאֲגַר טָב בְּעָלְמָא דֵּין, וְלָא דָּיְנִינַן לֵהּ בְּהַהוּא עָלְמָא וְכוּ'. כַּד נִשְׁמְתָא אָזְלָא לְאִסְתַּלָּקָא לְמֵיתַב לְאַתְרַהּ, אִיהִי אָזְלָא קַמַּה דְהַהִיא נִשְׁמְתָא, וְכַמָּה תַּרְעִין אִתַּבְּרוּ מִקַּמַּה דְּאוֹרַיְתָא עַד דְּעָלַת לְדוּכְתָּא, וְקַיָּמָא עֲלֵהּ דְּבַר נָשׁ, עַד דְּיִתְּעַר בְּזִמְנָא דִּיקוּמוּן מֵתַיָּא דְּעָלְמָא, וְאִיהִי סַנֵּגוֹרָא עֲלֵהּ. 

CCר' יְהוּדָה פָּתַח וְאָמַר: ''תּוֹרַת ה' תְּמִימָה מְשִׁיבַת נָפֶשׁ''. כַּמָּה יֵשׁ לָהֶם לִבְנֵי הָאָדָם לַעֲסֹק בַּתּוֹרָה, שֶׁכָּל מִי שֶׁעוֹסֵק בַּתּוֹרָה, יִהְיוּ לוֹ חַיִּים בָּעוֹלָם הַזֶּה וּבָעוֹלָם הַבָּא, וְזוֹכֶה בִּשְׁנֵי עוֹלָמוֹת. וַאֲפִלּוּ מִי שֶׁעוֹסֵק בַּתּוֹרָה, וְלֹא עוֹסֵק בָּהּ לִשְׁמָהּ כְּמוֹ שֶׁרָאוּי, זוֹכֵה לְשָׂכָר טוֹב בָּעוֹלָם הַזֵּה, וְלֹא דָּנִים אוֹתוֹ בָּעוֹלָם הַבָּא וְכוּ'. כְּשֶׁנִּשְׁמָתוֹ הוֹלֶכֶת לְהִסְתַּלֵּק לָשׁוּב לִמְקוֹמָהּ, הִיא הוֹלֶכֶת לִפְנֵי אוֹתָהּ הַנְּשָׁמָה, וְכַמָּה שְׁעָרִים נִשְׁבָּרִים מִלִּפְנֵי הַתּוֹרָה עַד שֶׁעוֹלָה לִמְקוֹמָהּ וְעוֹמֶדֶת עַל הָאָדָם שֶׁיִּתְעוֹרֵר, בִּזְמַן שֶׁיָּקוּמוּ מֵתֵי הָעוֹלָם, וְהִיא מְלַמֶּדֶת סַנֵּגוֹרְיָא עָלָיו. DD

[[וְזֶה]] לְשׁוֹנוֹ בְּפָרָשַׁת וַיִּשְׁלַח: כַּמָּה חֲבִיבָא אוֹרַיְתָא קַמֵּי קֻדְשָׁא בְּרִיךְ הוּא, דְּכָל מַאן דְּאִשְׁתַּדַּל בְּאוֹרַיְתָא, רְחִים הוּא לְעֵילָא, רְחִים הוּא לְתַתָּא, קֻדְשָׁא בְּרִיךְ הוּא אַצִּית לֵהּ לְמִלּוּלֵי, לָא שְׁבִיק לֵהּ בְּהַאי עָלְמָא וְלָא שְׁבִיקּ לֵהּ בְּעָלְמָא דְּאָתֵי, וְאוֹרַיְתָא בָּעֵי לְמִלְעֵי בַּהּ בִּימָמָא וְלֵילְיָא. 

CCכַּמָּה חֲבִיבָה הַתּוֹרָה לִפְנֵי הַקָדוֹשׁ בָּרוּךְ הוּא. שֶׁכָּל מִי שֶׁעוֹסֵק בַּתּוֹרָה, אָהוּב הוּא לְמַעְלָה וְאָהוּב הוּא לְמַטָּה. הַקָדוֹשׁ בָּרוּךְ הוּא שוֹמֵעַ לִדְבָרָיו, וְלֹא עוֹזֵב אוֹתוֹ בָּעוֹלָם הַזֶּה וְלֹא עוֹזֵב אוֹתוֹ בָּעוֹלָם הַבָּא, וּבַתּוֹרָה צָרִיךְ לַעֲמֹל בָּהּ בַּיּוֹם וּבַלַּיְלָה. DD

[[וּבְפָרָשַׁת]] אֱמֹר: זַכָּאִין אִנּוּן יִשְׂרָאֵל דְּקֻדְשָׁא בְּרִיךְ הוּא אִתְרְעִי בְּהוֹן מִכָּל עַמִּין, וּמִגּוֹ רְחִימוּתָא דִּלְהוֹן יְהַב לְהוֹן אוֹרַיְתָא דִּקְשׁוֹט לְמֵידַע אוֹרְחָא דְּמַלְכָּא קַדִּישָׁא, וְכָל מַאן דְּאִשְׁתַּדַּל בְּאוֹרַיְתָא, כְּאִלּוּ אִשְׁתַּדַּל בְּקֻדְשָׁא בְּרִיךְ הוּא, דְּאוֹרַיְתָא כֻּלָּא שְׁמָא דְּקֻדְשָׁא בְּרִיךְ הוּא, וּמַאן דְּעָסֵיק בְּאוֹרַיְתָא, כְּאִלּוּ עָסֵיק בִּשְׁמוֹ, וּמַאן דְּרָחִיק מֵאוֹרַיְתָא רָחִיק הוּא מִקֵּדְשָׁא בְּרִיךְ הוּא. 

CCאַשְׁרֵי לָהֶם יִשְׂרָאֵל, שֶׁהַקָדוֹשׁ בָּרוּךְ הוּא בָּחַר בָּהֶם מִכָּל הָעַמִּים, וּמִתּוֹךְ אַהֲבָתוֹ אוֹתָם נָתַן לָהֶם תּוֹרַת אֱמֶת לָדַעַת הַדֶּרֶךְ שֶׁל הַמֶּלֶךְ הַקָדוֹשׁ, וְכָל מִי שֶׁעוֹסֵק בַּתּוֹרָה, כְּאִלּוּ אִשְׁתַּדַּל בַּקָדוֹשׁ בָּרוּךְ הוּא, שֶׁהַתּוֹרָה כֻּלָּהּ שְׁמוֹ שֶׁל הַקָדוֹש בָּרוּךְ הוּא, וּמִי. שֶעוֹסֵק בַּתּוֹרָה, כְּאִלּוּ עוֹסֵק בִּשְׁמוֹ, וּמִי שֶׁמִּתְרַחֵק מֵהַתּוֹרָה, רָחוֹק הוּא מֵהַקָדוֹשׁ בָּרוּךְ הוּא. DD

[[עוֹד]] שָׁם: זַכָּאִין חוּלְקַיהוֹן דְּאִנּוּן דְּמִשְׁתַּדְּלֵי בְּאוֹרַיְתָא כָּל יוֹמָא, וַי לְאִנּוּן דְלָא מִשְׁתַּדְּלֵי בְּאוֹרַיְתָא, דְּלֵית לְהוֹן חוּלָקָא וְלָא אִתְיַדְעִין בֵּהּ בְּעָלְמָא דֵּין וּבְעָלְמָא דְּאָתֵי. וּמַאן דְּזָכֵי בַּהּ בְּהַאי עָלְמָא, זָכֵי בַּהּ בְּעָלְמָא דְּאָתֵי, שֶׁנֶּאֱמַר {שיר השירים ז' י'}: ''דּוֹבֵב שִׂפְתֵי יְשֵׁנִים'', דְּאַף עַל גַּב דְּאִנּוּן בְּהַאי עָלְמָא, שִׂפְתֵיהֶן מְרַחֲשִׁין בְּאוֹרַיְתָא וְכוּ'. 

CCאַשְׁרֵי חֶלְקָם. שֶל אוֹתָם הָעוֹסְקִים בַּתּוֹרָה כָּל יוֹם, שֶׁיּוֹדְעַים דַּרְכֵי הַקָדוֹשׁ בָּרוּךְ הוּא וּמִתְאַחֲדִים בִּשְׁמוֹ, אוֹי לְאוֹתָם שֶׁאֵינָם עוֹסְקִים בַּתּוֹרָה, שֶׁהֲרֵי אֵין לָהֶם חֵלֶק בַּשֵּׁם הַקָדוֹשׁ, וִלֹא מִתְאַחֲדִים בּוֹ, לֹא בָּעוֹלָם הַזֶּה וְלֹא בָּעוֹלָם הַבָּא. מִי שֶׁזּוֹכֶה בָּהּ בָּעוֹלָם הַזֶּה, זוֹכֶה בָּהּ בָּעוֹלָם הַבָּא; שֶכָּךְ לָמַדְנוּ: ''דּוֹבֵב שִׂפְתֵי יְשֵׁנִים'', שֶׁאַף עַל גַּב שֶׁהֵם בָּעוֹלָם הַזֶּה, שִׂפְתוֹתֵיהֶם דּוֹבְבוֹת שָׁם תּוֹרָה. DD

[[וּבְפָרָשַׁת]] שְׁלַח לְךָ: הַקָּדוֹשׁ בָּרוּךְ הוּא מְשַׁבֵּחַ בְּאוֹרַיְתָא: אֲזִילוּ בְּאוֹרְחֵי, אֲזִילוּ בְּפֻלְחָנִי, וַאֲנָא מַעֲלֶה לְכוֹן לְעָלְמִין טָבִין וּלְעָלְמִין עִלָּאִין. ''עֲלוּ זֶה בַּנֶּגֶב'' וְאִשְׁתָּדָלוּ בְּאוֹרַיְתָא וְתֶחֱמוּן דְּהִיא קַיְּמָא קַמֵּיכוֹן, וּמִנַּהּ תִּנְדְּעוּן לִי. 

CCהַקָדוֹשׁ בָּרוּךְ הוּא מִתְפָּאֵר בַּתּוֹרָה. לְכוּ בִּדְרָכַי, לְכוּ בַּעֲבוֹדָתִי, וַאֲנִי מַעֲלֶה אֶתְכֶם לְעוֹלָמוֹת טוֹבִים וּלְעוֹלָמוֹת עִילָּאִים. ''עֲלוּ זֶה בַּנֶּגֶב'' וְעַסְקוּ בַּתּוֹרָה, וְתִרְאוּ שֶׁהִיא עוֹמֶדֶת לִפְנֵיכֶם, וּמִמֶּנָּה תַּכִּירוּ אוֹתִי. DD

[[עוֹד]] שָׁם: ''אַיֶּלֶת אֲהָבִים וְיַעֲלַת חֵן'', אוֹרַיְתָא נְהִירָא דְּכָל עָלְמִין, כַּמָּה יַמִּים וּנְחָלִים, מְקוֹרִים וּמַבּוּעִין אִתְפַּשֵּׁט מִנָּךְ? מָה אֵימָא לְגַבָּךְ, כֻּלְּהוֹן קַיָּמִין עֲלָךְ עִלָּאִין וְתַתָּאִין, ''אַיֶּלֶת אֲהָבִים וְיַעֲלַת חֵן'' לְגַבֵּהּ עִלָּאִין וְתַתָּאִין, מַאן זָכֵי לִיקָרָא דִּילָךְ כִּדְקָא יָאוּת, וּמַאן יָכֵיל לְמֵימַר וּלְגַלָּאִין סִתְרִין וּגְנִיזִין דִּילָךְ. 

CC''אַיֶּלֶת אֲהָבִים וְיַעַלַת חֵן'', הַתּוֹרָה הָאוֹר שֶׁל כָּל הָעוֹלָמוֹת, כַּמָּה יַמִּים וּנְחָלִים מְקוֹרוֹת וּמַבּוּעִים מִתְפַּשְׁטִים מִמֵּךְ <QM> מָה אוֹמַר לָךְ, כֻּלָּם קַיָּמִים בִּשְׁבִילֵךְ הָעֶלְיוֹנִים וְהַתַּחְתּוֹנִים. ''אַיֶּלֶת אֲהָבִים וְיַעֲלַת חֵן'' לְגַבֵּי הָעֶלְיוֹנִים וְהַתַּחְתּוֹנִים. מִי יִזְכֶּה לַכָּבוֹד שֶׁלָּךְ כָּרָאוּי, וּמִי יוּכַל לוֹמַר וּלְגַלּוֹת הַנִּסְתָּרוֹת וְהַגְּנוּזוֹת שֶׁלָּךְ. <QM> DD

[[וּבְפָרָשַׁת]] פִּנְחָס: כָּל מַאן דְּאִשְׁתַּדַּל בְּאוֹרַיְתָא, זָכֵי דְּאִתְפַּתְּחִין לֵהּ כַּמָּה תַּרְעִין בְּהַאי עָלְמָא, וְכַמָּה נְהוֹרִין, בְּשַׁעְתָּא דְּנָפֵיק מֵהַאי עָלְמָא, אִיהִי אַקדִּימַת קַמּוֹהִי, וְאָזְלַת לְכָל נָטוֹרֵי תַּרְעִין וּמַכְרֶזֶת וְאוֹמֶרֶת {ישעיה כ''ו ב'}: ''פִּתְחוּ שְׁעָרִים וְיָבֹא גּוֹי צַדִּיק'', אַתְקַינוּ כֻּרְסָא לִפְלַנְיָא עַבְדָּא דְּמַלְכָּא קַדִּישָׁא, דְּלֵית חֶדְוָה דְּקֻדְשָׁא בְּרִיךְ הוּא, אֶלָּא בְּמַאן דְּאִשְׁתַּדַּל בְּאוֹרַיְתָא, וּמִכָּל שֶׁכֵּן מַאן דְּיִתְּעַר בְּלֵילְיָא לְאִשְׁתַּדַּל בְּאוֹרַיְתָא, דְּהָא כָּל צַדִּיקַיָּא דְּגִינְתָא דְּעֵדֶן צָיְתִין לְקָלֵהּ, וְקֻדְשָׁא בְּרִיךְ הוּא אִשְׁתַּבַּח בֵּהּ. 

CCכָּל מִי שֶׁעוֹסֵק בַּתּוֹרָה בָּעוֹלָם הַזֶּה, זוֹכֶה שֶׁיִּפָּתְחוּ לוֹ כַּמָּה שְׁעָרִים לָעוֹלָם הַבָּא וְכַמָּה אוֹרוֹת. בְּשָׁעָה. שֶנִּפְטַר מֵעוֹלָם הַזֶּה, הִיא מַקְדִּימָה לְפָנָיו וְהוֹלֶכֶת לְכָל שׁוֹמְרֵי הַשְּׁעָרִים וּמַכְרֶזֶת וְאוֹמֶרֶת: ''פִּתְחוּ שְׁעָרִים וְיָבֹא גּוֹי צַדִּיק'', הַתְקִינוּ כִּסֵּא לִפְלוֹנִי עֶבֶד הַמֶּלֶךְ, כִּי אֵין שִׂמְחָה לַקָדוֹש בָּרוּךְ הוּא, אֶלָּא בְּמִי שֶעוֹסֵק בַּתּוֹרָה, כָּל שֶׁכֵּן אָדָם שֶׁיִּתְעוֹרֵר בַּלַּיְלָה לַעֲסוק בַּתּוֹרָה, שֶׁהֲרֵי כָּל הַצַּדִּיקִים שֶׁבְּגַן עַדֶן מַקְשִׁיבִים לְקוֹלוֹ, וְהַקָדוֹשׁ בָּרוּךְ הוּא נִמְצָא בֵּינֵיהֶם. DD

[[וְזוֹכֶה]] גַּם כֵּן עַל יְדֵי הַתּוֹרָה לִנְשָׁמָה בְּרֵאשִׁית: פְּקוּדָא חַמְשָׁאָה כְּתִיב {בראשית א' כ'}: ''יִשְׁרְצוּ הַמַּיִם שֶׁרֶץ נֶפֶשׁ חַיָּה'', בְּהַאי אִית תְּלַת פְּקוּדִין, חַד לְמִלְעֵי בְּאוֹרַיְתָא וּלְאִשְׁתַּדָּלָא בַּהּ, וּלְאַפָּשָׁא לַהּ בְּכָל יוֹמָא, לְתַקָּנָא נַפְשֵׁהּ וְרוּחֵהּ, דְּכֵיוָן דְּבַר נָשׁ יִתְעַסַּק בְּאוֹרַיְתָא אִתְתַּקָּן בְּנִשְׁמְתָא אַחֲרָא קַדִּישָׁא כוּ'. דְּכַד בַּר נָשׁ לָא אִתְעַסַּק בְּאוֹרַיְתָא לֵית לֵהּ נַפְשָׁא קַדִּישָׁא, וְנַפְשָׁא קַדִּישָׁא דִּלְעֵילָא לָא שָׁרְיָת עֲלֵהּ, וְכַד אִשְׁתַּדַּל בְּאוֹרַיְתָא בְּהַהִיא רְחִישׁוּ דְּרָחֵישׁ בַּהּ, זָכֵי לְהַהוּא נֶפֶשׁ חַיָּה וּלְמֶהְדַּר כְּמַלְאָכִין קַדִּישִׁין, דִּכְתִיב {תהילים ק''ג כ'}: ''בָּרְכוּ ה' מַלְאָכָיו'', אִלֵּין אִנּוּן דְּמִתְעַסְּקִין בְּאוֹרַיְתָא דְּאִקְרוּן מַלְאָכָיו בְּאַרְעָא כוּ', הַאי בְּהַאי עָלְמָא, בְּהַהוּא עָלְמָא, תְּנִינַן, דְּזַמִּין קֻדְשָׁא בְּרִיךְ הוּא לְמֶעְבַּד לוֹן וְכוּ'. 

CCמִצְוָה חֲמִישִׁית כָּתוּב: ''יִשְׁרְצוּ הַמַּיִם שֶׁרֶץ נֶפֶשׁ חַיָּה'', בָּזֶה יֵשׁ שָׁלשׁ מִצְוֹת, אַחַת לַעֲמֹל בַּתּוֹרָה וְלַעֲסֹק בָּהּ וּלְהוֹסִיף בָּהּ בְּכָל יוֹם לְתַקֵן נַפְשׁוֹ וְרוּחוֹ, שֶׁכֵּיוָן שֶׁהָאָדָם עוֹסֵק בַּתּוֹרָה, נִתְקָן בִּנְשָׁמָה אַחֶרֶת קְדוֹשָׁה וְכוּ'. וְכַאֲשֶׁר הָאָדָם לֹא עוֹסֵק בַּתּוֹרָה, אֵין לוֹ נֶפֶשׁ קְדוֹשָה, וְנֶפֶשׁ הַקְדוֹשָׁה שֶׁמִלְּמַעְלָה לֹא שׁוֹרָה עלָיו, וּכְשֶׁעוֹסֵק בַּתּוֹרָה בִּרְחִישַׁת הַשְּפָתַיִם שֶׁמְּרַחֵשׁ, זוֹכֶה לְאוֹתָהּ נֶפֶשׁ חַיָּה וְלִהְיוֹת כַּמַּלְאָכִים הַקְדוֹשִׁים, שֶׁכָּתוּב: ''בָּרְכוּ ה' מַלְאָכָיו'', אֵלֶּה הֵם הָעוֹסְקִים בַּתּוֹרָה, שֶׁנִּקְרְאוּ ''מַלְאָכָיו'' בָּאָרֶץ כוּ'. וְזֶה בָּעוֹלָם הַזֶּה, וּבָעוֹלָם הַבָּא לָמַדְנוּ, שֶעָתִיד הַקָדוֹשׁ בָּרוּךְ הוּא לַעֲשׂוֹת לָהֶם וְכוּ'. DD

~ פרק ג' - התורה מצלת מן היסורים והפגעים בשני העולמות 

<b>בּוֹ יְבֹאַר, שֶׁהַתּוֹרָה מַצֶּלֶת לְאָדָם מִן הַיִּסּוּרִים וּמִכָּל פְּגָעִים רָעִים בָּעוֹלָם הַזֶּה וּבָעוֹלָם הַבָּא.</b>  

[[בֹּא]] וּרְאֵה כַּמָּה גָּדוֹל כֹּחַ הַתּוֹרָה, שֶׁכֵּן אָמְרוּ {ברכות ה'.} כָּל הָעוֹסֵק בַּתּוֹרָה וְכוּ', מוֹחֲלִין לוֹ עַל כָּל עֲוֹנוֹתָיו, שֶׁנֶּאֱמַר {משלי ט''ז ו'}: ''בְּחֶסֶד וֶאֱמֶת יְכֻפַּר עָוֹן''. 

[[וְאָמְרוּ]] עוֹד {ברכות ה'.}: כָּל הָעוֹסֵק בַּתּוֹרָה יִסּוּרִין בְּדֵלִין מִמֶּנּוּ, שֶׁנֶּאֱמַר {איוב ה' ז'}: ''וּבְנֵי רֶשֶׁף יַגְבִּיהוּ עוּף'', וְאֵין עוּף אֶלָּא תּוֹרָה שֶׁנֶּאֱמַר {משלי כ''ג ה'}: ''הֲתָעִיף עֵינֶיךָ בּוֹ וְאֵינֶנּוּ''. וְאֵין רֶשֶׁף אֶלָּא יִסּוּרִין, שֶׁנֶּאֱמַר {דברים ל''ב כ''ד}: ''מְזֵי רָעָב וּלְחֻמֵּי רֶשֶׁף וְקֶטֶב מְרִירִי''. וְאִיתָא בְּתָנָא דְּבֵי אֵלִיָּהוּ: אִם רָאִיתָ שֶׁיִּסּוּרִין מְמַשְׁמְשִׁין וּבָאִין עָלֶיךָ, רוּץ לְדִבְרֵי תּוֹרָה, וּמִיָּד הַיִּסּוּרִין בּוֹרְחִין מִמְּךָ, שֶׁנֶּאֱמַר {ישעיה כ''ו כ'}: ''לֵךְ עַמִּי בֹּא בַחֲדָרֶיךָ'' וְגוֹ'. וְלִפְעָמִים מַצֶּלֶת אוֹתוֹ, גַּם אִם נִתְחַיֵּב מִיתָה לַשָּׁמַיִם, כִּדְאִיתָא בְּמִדְרָשׁ רַבָּה פָּרָשַׁת קדֹשִים, אִם נִכְשַׁל אָדָם בַּעֲבֵרָה וְכוּ', מַה יַּעֲשֶׂה וְיִחְיֶה? אִם הָיָה לָמוּד לִקְרוֹת דַּף אֶחָד יִקְרָא שְׁנַיִם, וְאִם הָיָה לָמוּד לִשְׁנוֹת פֶּרֶק אֶחָד יִקְרָא שְׁנַיִם וְכוּ'. 

[[גַּם]] הַתּוֹרָה מַצֶּלֶת מִכָּל פְּגָעִים רָעִים בָּעוֹלָם הַזֶּה וּבָעוֹלָם הַבָּא, כִּדְאִיתָא בְּתָנָא דְּבֵי אֵלִיָּהוּ זוּטָא פֶּרֶק י''ז: תּוֹרָה מְגִנָּה עַל הָאָדָם כָּל אוֹתָן הַשָּׁנִים שֶׁהוּא מֻטָּל בֶּעָפָר, שֶׁנֶּאֱמַר {משלי ו' כ''ב}: ''בְּהִתְהַלְּכְךָ תַּנְחֶה אוֹתְךָ'' בָּעוֹלָם הַזֶּה, ''וּבְשָׁכְבְּךָ תִּשְׁמֹר עָלֶיךָ'' זוֹ שְׁעַת מִיתָה בַּקְּבֶר. ''וַהֲקִיצוֹתָ הִיא תְשִׂיחֶךָ'' זֶה הָעוֹלָם הַבָּא. וּבֵאוּר הַדָּבָר נִשְׁמַע מִמַּה דְּאִיתָא בַּזֹּהַר הַקָּדוֹשׁ: 

''בְּשָׁכְבְּךָ בַּקְּבֶר תִּשְׁמֹר עָלֶיךָ'', אוֹרַיְתָא תִּצֹּר עָלֶיךָ מִדִּינָא דְּהַאי עָלְמָא. ''וַהֲקיצוֹתָ הִיא תְשִׂיחֶךָ'', לָעוֹלָם הַבָּא. כַּד יִתְּעַר לְאַחַר מִיתָה, כְּדֵין הִיא תְשִׂיחֶךָ תֶּהֱוֵי סַנֵּגוֹרְיָא עַל גּוּפְךָ, בְּגִין דִּיקוּמוּן אִנּוּן בְּקַדְמֵיתָא לְחַיֵּי עָלְמָא כְּמוֹ שֶׁכָּתוּב {דניאל י''ב ב'}: ''אֵלֶּה לְחַיֵּי עוֹלָם'', בְּגִין דְּעָסְקִין בְּחַיֵּי עָלְמָא דָּא אוֹרַיְתָא, וְכָל אִנּוּן מִלִּין דְּאַפִּיק מֵאוֹרַיְתָא דְּאִשְׁתַּדַּל בְּהַאי עָלְמָא קַיְּמֵי קַמֵּהּ דְּקֻדְשָׁא בְּרִיךְ הוּא וְאָמְרִין קָּלֵיהוֹן וְלָא מִשְׁתַּכְּכִין. 

CC''בְּשָׁכְבְּךְ תִּשְׁמֹר עלֶיךְ'', הַתּוֹרָה תִּשְׁמֹר עלֶיךְ מִדִּין הָעוֹלָם הַזֶּה. ''וַהֲקִיצוֹתָ הִיא תְּשִׂיחֶךְ'', לָעוֹלָם הַבָּא, כְּשֶׁיִּתְעוֹרֵר לְאַחַר מִיתָה, אָז ''הִיא תְּשִיחֶךְ'', תִּהְיֶה סַנֵּגוֹרְיָא עַל גּוּפְךְ, כְּדֵי שֶׁיָּקוּמוּ אֵלּוּ בָּרִאשוֹנָה לְחַיֵּי עוֹלָם, כְּמוֹ שֶׁנֶּאֱמַר: ''אֵלֶּה לְחַיֵּי עוֹלָם'', מִפְּנֵי שֶׁעָסְקוּ בְּחַיֵּי עוֹלָם זוֹ הַתּוֹרָה, וְכָל אוֹתָם הַדִּבּוּרִים, שֶהוֹצִיא בְּדִבְרֵי תּוֹרָה, שֶׁעָסַק בְּזֶה הָעוֹלָם. עוֹמְדִים לִפְנֵי הַקָדוֹשׁ בָּרוּךְ הוּא וְאוֹמְרִים דִּבְרֵיהֶם בְקוֹל וְלֹא מִשְׁתַּתְּקִים. DD

[[וּבְאָבוֹת]] אִיתָא {פרק ג' ו'}: כָּל הַמְקַבֵּל עָלָיו עֹל תּוֹרָה מַעֲבִירִין מִמֶּנּוּ כוּ' וְעֹל דֶּרֶךְ אֶרֶץ. וְדַע דְּמִמַּה שֶּׁאָמְרוּ הַמְקַבֵּל עָלָיו עֹל תּוֹרָה, וְלֹא אָמְרוּ סְתָם כָּל הַלּוֹמֵד תּוֹרָה, מַשְׁמַע דַּוְקָא אִם מְקַבֵּל עַל עַצְמוֹ עֹל הַתּוֹרָה שֶׁלֹּא לְהִתְרַפּוֹת מִמֶּנָּה בְּשׁוּם אֹפֶן, כְּשׁוֹר שֶׁנּוֹתְנִין עָלָיו הָעֹל, כְּמוֹ שֶׁכָּתוּב {עבודה זרה ה:} תָּנָא דְבֵי אֵלִיָּהוּ: לְעוֹלָם יָשִׂים אָדָם עַצְמוֹ עַל דִּבְרֵי תּוֹרָה כְּשׁוֹר לְעֹל וְכַחֲמוֹר לְמַשְּׂאוּי, וְאָז אֲפִלּוּ אִם הָיָה עָלָיו כְּבָר עֹל מַלְכוּת וְעֹל דֶּרֶךְ אֶרֶץ, מַעֲבִירִין מִמֶּנּוּ. וְכָל שֶׁכֵּן שֶׁהַקָּדוֹשׁ בָּרוּךְ הוּא מְסַבֵּב שֶׁלֹּא יִנָּתֵן עָלָיו, וּבָזֶה יוּסְרוּ כַּמָּה קֻשְׁיוֹת שֶׁעַל מֵימְרָא זוֹ. גַּם הַתּוֹרָה מְגִנָּה עַל הָאָדָם לְהִנָּצֵל מֵעָנְשׁוֹ שֶׁל גֵּיהִנֹּם אַךְ עַל פִּי שֶׁחָטָא, וְקַל וָחֹמֶר מֵאֱלִישָׁע אַחֵר, שֶׁאָמְרוּ {בחגיגה ט''ו:}: כִּי נָח נַפְשֵׁהּ דְּאַחֵר, אָמְרֵי, לָא מֵידַן לִדַיְּנֵהּ וְלָא לְעָלְמָא דְּאָתֵי לֵיתֵי. לָא מֵידַן לִדַיְּנֵהּ, מִשּׁוּם דְּעָסַק בְּאוֹרַיְתָא. וְלָא לְעָלְמָא דְּאָתֵי לֵיתֵי, מִשּׁוּם דְּחָטָא. {כשמת [אדם ששמו] אחר, אמרו אי אפשר לדונו, ולא יוכל להגיע לעולם הבא אי אפשר לדונו, משום שעסק בתורה ולעולם הבא לא יוכל להגיע משום שחטא}. וְאִיתָא בַּאֲגָדַת מִשְׁלֵי: אֵין לְךָ צְדָקָּה, שֶׁמַּצֶּלֶת מִדִּינָהּ שֶׁל גֵּיהִנֹּם, אֶלָּא תּוֹרָה בִּלְבַד. אֲבוֹת עוֹלָם מְשִׁיבִין: הוֹאִיל וְנִתְפַּסְתֶּם בִּמְצוּדַת יוֹם הַדִּין, אֵין לָכֶם אֶלָּא לֵישֵׁב וְלַעֲסֹקּ בְּדִבְרֵי תּוֹרָה, שֶׁהִיא מְכַפֶּרֶת עָוֹן. גַּם אָמְרוּ {בחגיגה כ''ז.}: תַּלְמִידֵי חֲכָמִים אֵין אוֹר שֶׁל גֵּיהִנֹּם שׁוֹלֶטֶת בָּהֶם, קַל וָחֹמֶר מִּסָּלָמַנְדְּרִיָּא, שֶׁהִיא תּוֹלֶדֶת אֵשׁ (כְּשֶׁמְּבַעֲרִין אֵשׁ שֶׁבַע שָׁנִים בְּמָקּוֹם אֶחָד, נִבְרֵאת מִתּוֹכוֹ דְּמוּת עַכְבָּר וְנִקְרָא סָלָמַנְדְּרִיָּא), הַסַּךְ מִדָּמָהּ אֵין הָאֵשׁ שׁוֹלֶטֶת בּוֹ, תַּלְמִידֵי חֲכָמִים, שֶׁכָּל גּוּפָן אֵשׁ, כְּמוֹ שֶׁנֶּאֱמַר {ירמיה כ''ג כ''ט}: ''הֲלוֹא כֹה דְבָרִי כָּאֵשׁ נְאֻם ה''', עַל אַחַת כַּמָּה וְכַמָּה. 

[[גַּם]] מִיּוֹם הַדִּין הַגָּדוֹל, שֶׁנֶּאֱמַר עָלָיו {מלאכי ג' י''ט}: ''הִנֵּה הַיּוֹם בָּא בֹּעֵר כַּתַּנּוּר'', זוֹכֶה לְהִנָּצֵל מִי שֶׁעָסַק בַּתּוֹרָה. כִּדְאִיתָא בְּמִדְרַשׁ תְּהִלִּים: לֶעָתִיד לָבוֹא הַקָדוֹשׁ בָּרוּךְ הוּא מוֹצִיא חַמָּה מִנַּרְתִּיקָהּ וְדָן בָּהּ אֶת הָרְשָׁעִים, שֶׁנֶּאֱמַר: ''כִּי הִנֵּה הַיּוֹם בָּא בֹּעֵר כַּתַּנּוּר''. וּמְרַפֵּא בָּהּ אֶת הַצַּדִּיקִים, שֶׁנֶּאֱמַר {שם כ'}: ''וְזָרְחָה לָכֶם יִרְאֵי שְׁמִי שֶׁמֶשׁ צְדָקָה וּמַרְפֵּא'' וְגוֹ'. אָמַר רַבִּי יְהוֹשֻׁעַ: צְדָקָה עָשָׂה הַקָּדוֹשׁ בָּרוּךְ הוּא עִם כָּל בָּאֵי עוֹלָם, שֶׁלֹּא נְתָנוֹ בְּרָקִיעַ רִאשׁוֹן, שֶׁאִלְמָלֵי נְתָנוֹ בּוֹ, לֹא הָיָה צֵל לְכָל בְּרִיָּה תַּחְתָּיו, שֶׁנֶּאֱמַר {תהילים י''ט ז'}: ''וְאֵין נִסְתָּר מֵחֲמָתוֹ, '. אֲבָל לֶעָתִיד לָבוֹא מִי, נִסְתָּר מֵחֲמָתוֹ? מִי שֶׁעוֹסֵק בַּתּוֹרָה. הוּא שֶׁכָּתוּב אַחֲרָיו {שם ח'}: ''תּוֹרַת ה' תְּמִימָה", וְכֵן כְּתִיב: ''כִּי הִנֵּה הַיּוֹם בָּא בֹּעֵר כַּתַּנּוּר'', וּכְתִיב אַחֲרָיו {מלאכי ג' כ''ב}: ''זִכְרוּ תּוֹרַת מֹשֶה עַבְדִּי''. 

[[גַּם]] הַתּוֹרָה הִיא מֵהַמִּצְוֹת, שֶׁאָדָם אוֹכֵל פֵּרוֹתֵיהֶן בָּעוֹלָם הַזֶּה, וְהַקֶּרֶן קַיֶּמֶת לוֹ לָעוֹלָם הַבָּא. 

[[גַּם]] אָמְרוּ {בעבודה זרה י''ט:}: כָּל הָעוֹסֵק בַּתּוֹרָה נְכָסָיו מַצְלִיחִין לוֹ. כָּל הָעוֹסֵק בַּתּוֹרָה הַקָּדוֹשׁ בָּרוּךְ הוּא עוֹשֶׂה לוֹ חֲפָצָיו. 

[[מִכָּל]] זֶה נוּכַל לִרְאוֹת גְּדֻלַּת הָעִנְיָן שֶׁל עֵסֶק הַתּוֹרָה. וּכְבָר אָמְרוּ חֲזַ''ל {ברכות ח.}: אֵין לוֹ לְהַקָּדוֹשׁ בָּרוּךְ הוּא בְּעוֹלָמוֹ אֶלָּא אַרְבַּע אַמּוֹת שֶׁל הֲלָכָה בִּלְבַד, כְּלוֹמַר שֶׁתַּכְלִית בְּחִירָתוֹ וְחֶפְצוֹ שֶׁל הַקָּדוֹשׁ בָּרוּךְ הוּא מֵעוֹלָמוֹ הוּא רַק בְּמִין הָאָדָם הָעוֹסֵק בַּהֲלָכָה שֶׁמְּקּוֹמוֹ אַרְבַּע אַמּוֹת. 

[[וּמִי]] שֶׁאֵין לוֹ פְּנַאי לִלְמֹד תּוֹרָה בִּתְמִידוּת, מְחֻיָּב עַל כָּל פָּנִים לִקְבֹּעַ עִתִּים לַתּוֹרָה. שֶׁכֵּן אָמְרוּ חֲזַ''ל: בְּשָׁעָה שֶׁמַּכְנִיסִין אָדָם לַדִּין, שׁוֹאֲלִין לוֹ: נָשָׂאתָ וְנָתַתָּ בֶּאֱמוּנָה? קָבַעְתָּ עִתִּים לַתּוֹרָה? וַאֲפִלּוּ הוּא עָנִי, גַּם כֵּן מְחֻיָּב לִקֳּבֹּעַ לוֹ עִתִּים, כְּמוֹ שֶׁכָּתוּב בְּיוֹמָא {דף ל''ה:}: תָּנוּ רַבָּנָן: עָנִי וְעָשִׁיר וְרָשָׁע בָּאִים לַדִּין. לֶעָנִי אוֹמְרִים לוֹ: מִפְּנֵי מַה לֹּא עָסַקְתָּ בַּתּוֹרָה? אִם אוֹמֵר: עָנִי הָיִיתִי, אוֹמְרִים לוֹ: כְּלוּם הָיִיתָ עָנִי יוֹתֵר מֵהִלֵּל הַזָּקֵן? אָמְרוּ עָלָיו עַל הִלֵּל הַזָּקַן וְכוּ'. וְכֵן נִפְסָק בְּיוֹרֶה דֵּעָה סִימָן רמ''ו וְזֶה לְשׁוֹנוֹ: כָּל אִישׁ יִשְׂרָאֵל חַיָּב בְּתַלְמוּד תּוֹרָה, בֵּין עָנִי, בֵּין עָשִׁיר, בֵּין שָׁלֵם בְּגוּפוֹ, בֵּין בַּעַל יִסּוּרִים, בֵּין בָּחוּר, בֵּין זָקַן גָּדוֹל, אֲפִלּוּ עָנִי הַמַּחֲזִיר עַל הַפְּתָחִים, אֲפִלּוּ בַּעַל אִשָּׁה וּבָנִים, חַיָּב לִקְבֹּעַ לוֹ זְמַן לְתַלְמוּד תּוֹרָה בַּיּוֹם וּבַלַּיְלָה, שֶׁנֶּאֱמַר {יהושע א' ח'}: ''וְהָגִיתָ בּוֹ יוֹמָם וָלָיְלָה''. עַד כָּאן לְשׁוֹנוֹ. 

[[וְעִנְיַן]] הַקְּבִיעוּת הוּא שֶׁיִּקְבַּע לוֹ זְמַן יָדוּעַ לַתּוֹרָה, שֶׁלֹּא לְשַׁנּוֹת אוֹתוֹ הַזְּמַן בְּשׁוּם אֹפֶן, אֲפִלּוּ הוּא סָבוּר לְהַרְוִיחַ הַרְבֵּה, כְּמוֹ שֶׁכָּתוּב בְּשֻׁלְחָן עָרוּךְ אוֹרַח חַיִּים סִימָן קנ''ה. 

[[וְלֹא]] לְחִנָּם נִמְשְׁלָה הַתּוֹרָה לְלֶחֶם, דִּכְתִיב {משלי ט' ה'}: ''לְכוּ לַחֲמוּ בְּלַחְמִי''. לוֹמַר לְךָ, כְּשֵׁם שֶׁלֶּחֶם הוּא סוֹעֵד הַלֵּב כְּמוֹ שֶׁכָּתוּב {תהילים ק''ד ט''ו}: ''וְלֶחֶם לְבַב אֱנוֹשׁ יִסְעָד'', וְאִם לֹא יֹאכַל לֶחֶם יוֹם אוֹ יוֹמַיִם, נֶחֱלָשׁ לִבּוֹ, וְכָל שֶׁכֵּן אִם לֹא יֹאכַל לֶחֶם שָׁבוּעַ נֶחֱלָשׁ לִבּוֹ מְאֹד, וְקָּשֶׁה לוֹ לְהַשִּׂיג הַכֹּחוֹת שֶׁאִבֵּד עַל יְדֵי זֶה. כֵּן מַמָּשׁ לִמּוּד הַתּוֹרָה הוּא סוֹעֵד אֶת נֶפֶשׁ הַקְּדוֹשָׁה שֶׁיֵּשׁ בָּאִישׁ הַיִּשְׂרְאֵלִי. וְאִם לֹא יִלְמֹד אֵיזֶה יָמִים, וְכָל שֶׁכֵּן שָׁבוּעַ שָׁלֵם, נֶחֱלֶשֶׁת עַד מְאֹד, עַל כֵּן צָרִיךְ לְהִזָּהֵר עַד מְאֹד, שֶׁלֹּא לְבַטֵּל אֶת הַקְּבִיעוּת אֲפִלּוּ יוֹם אֶחָד. וּלְבַד שֶׁזֶּה הוּא הֶזֵּק לַיּוֹם הַשֵׁנִי וּשְׁלִישִׁי שֶׁאַחַר זֶה, כִּי קָרוֹב הַדָּבָר שֶׁגַּם בָּהֶם לֹא יִלְמֹד, כְּמוֹ שֶׁאָמְרוּ חֲזַ''ל בִּמְלִיצַת הַתּוֹרָה שֶׁאוֹמֶרֶת: ''אִם תַּעַזְבֵנִי יוֹם, יוֹמַיִם אֶעֶזְבֶךְ''. וְקָשֶׁה לוֹ מְאֹד אַחַר כָּךְ לְהִתְגַּבֵּר עַל יִצְרוֹ מֵחָדָשׁ וְלִקְבֹּעַ עִתִּים לַתּוֹרָה. אֶלָּא אֲפִלּוּ אוֹתָם הַיָּמִים שֶׁהוּא לוֹמֵד, אִם הַקְּבִיעוּת אֵינָהּ בִּתְמִידוּת, אֵין רוּחַ הַקְּדֻשָּׁה שׁוֹרָה כָּל כָּךְ עַל הַלִּמּוּד הַהוּא. מַה שֶּׁאֵין כֵּן אִם הַקְּבִיעוּת שֶׁלּוֹ הִיא בִּתְמִידוּת, קְּדֻשָּׁה גְּדוֹלָה וְנוֹרָאָה שׁוֹרָה עַל כָּל לִמּוּד וְלִמּוּד *. עַל כֵּן אִם מֵחֲמַת דֹּחַק גָּדוֹל מֻכְרָח לְבַטֵּל בְּאֵיזֶה יוֹם הַקְּבִיעוּת שֶׁלּוֹ, יִהְיֶה עָלָיו מַמָּשׁ כְּמוֹ חוֹב וִימַהֵר לִפְרֹעַ בְּמֵעֵת לְעֵת זֶה, כְּמוֹ דְּאִיתָא בְּעֵרוּבִין {דף ס''ה.} עַל רַב אֲחָא בַּר יַעֲקֹב, דַהֲוָה יָזֵיף (בִּימָמָא) וּפָרַע (בְּלֵילְיָא), וּכְפֵרוּשׁ רַשִּׁ''י שָׁם. (כְּשֶׁהָיָה טָרוּד לְפַרְנָסָתוֹ, לָוָה מִזְּמַנּוֹ בַּיּוֹם, וְהָיָה פּוֹרֵעַ בַּלַּיְלָה קְבִיעַת עִתּוֹ לְלִמּוּד הַתּוֹרָה). 

AA* מִלְּבַד שֶׁהוּא דָּבָר פָּשׁוּט מִצַּד עַצְמוֹ, וְנִמְצָא כְּעֵין זֶה לְעִנְיַן כַּמָּה דְּבָרִים בַּסְּפָרִים הַקְּדוֹשִׁים, יוּנַח לָנוּ בָּזֶה גַּם כֵּן מַה דְּאָמְרִינַן בְּשַׁבָּת דַּף י''א. : אָמַה רַבִּי יוֹחָנָן: לֹא שָׁנוּ אֶלָּא כְּגוֹן רַשְׁבִּ''י וַחֲבֵרָיו שֶׁתּוֹרָתָן אֻמָּנוּתָן, אֲבָל כְּגוֹן אָנוּ, מַפְסִיקִין בֵּין לִקְרִיאַת שְׁמַע בֵּין לִתְפִלָּה. דְּלִכְאוֹרָה יִפָּלֵא, אִם בֶּאֱמֶת הַתּוֹרָה מִצַּד עַצְמָהּ גְּדוֹלָה מִתְּפִלָּה, וְכִי מִפְּנֵי שֶׁאָנוּ עוֹשִׂין בְּדָבָר אֶחָד שֶׁלֹּא כַּהֹגֶן, נַעֲשֶׂה גַּם עַתָּה שֶׁלֹּא כַּהֹגֶן. <QM> אֲבָל לְפִי דְּבָרֵינוּ נִיחָא, דְּהוֹאִיל שֶׁאֵין תּוֹרָתֵנוּ תְּמִידִית וְאֵין חֲבִיבָה אֶצְלֵנוּ כָּל כָּךְ, וְהָרְאָיָה שֶׁאָנוּ מְבַטְּלִין אוֹתָהּ לְאֻמָּנוּתֵנוּ, אֵין כֹּחַ קְדֻשָּׁתָהּ גְּדוֹלָה כָּל כָּךְ, שֶׁתִּתְבַּטֵּל עַל יָדָהּ מִצְוַת תְּפִלָּה: BB

[[וּבַזֹּהַר]] הַקָּדוֹשׁ פָּרָשַׁת פְקוּדֵי מַפְלִיג בְּשָׂכָר שֶׁל הַקּוֹבֵעַ עִתִּים לַתּוֹרָה וְהִפּוּכוֹ, חַס וְשָׁלוֹם, וְזֶה לְשׁוֹנוֹ: 

הֵיכָלָא רְבִיעָאָה כוּ' תְּלָתִין וְתַרְתֵּין אַחֲרָנִין אִנּוּן מְמַנִּין עַל כָּל אִנּוּן דְּלָעָאן בְּאוֹרַיְתָא תָּדִיר וְלֹא פָּסְקֵי בִּימָמָא וְלֵילְיָא. וְאִלֵּין אַחֲרָנִין דְּכֻלְּהוּ תְּחוֹתַיְהוּ אִנּוּן דְּקָבְעֵי זִמְנִין יְדִיעָאן לְאוֹרַיְתָא, וְעַל דָּא אִנּוּן מְמַנָּן כֻּלְּהוּ וּלְאַעֲנָשָׁא לְכָל אִנּוּן דְּיָכְלֵי לְאִשְׁתַּדָּלָא בְּאוֹרַיְתָא וְלָא מִשְׁתַּדְּלֵי. עַד כָּאן לְשׁוֹנוֹ. 

CCהֵיכָל רְבִיעַי וְכוּ', שְׁלֹשִים וּשְׁנַיִם הָאֲחֵרִים הֵם מְמֻנִּים עַל אוֹתָם הָעוֹסְקִים בְּתוֹרָה תָּמִיד, וְאֵינָם מַפְסִיקִים בַּיּוֹם וּבַלַּיְלָה. וְאוֹתָם הָאֲחֵרִים, כָּל אֵלּוּ שֶׁתַּחְתֵּיהֶם, הֵם מְמֻנִּים עַל אוֹתָם, שֶקוֹבְעַים זְמַנִּים יְדוּעַים לַתּוֹרָה, וְעַל זֶה הֵם מְמֻנִּים כֻּלָּם, וְכֻלָּם יַעֲנִישׁוּ לְכָל אוֹתָם, שֶׁיְכוֹלִים לַעֲסֹק בַּתּוֹרָה וְאֵינָם עוֹסְקִים, עַד כָּאן לְשׁוֹנוֹ. DD

[[וּמִי]] שֶׁהוּא זָהִיר בְּלִמִּוּד הַתּוֹרָה וּמְשִׂימָם עַל לִבּוֹ הוּא זוֹכֶה עֲבוּר זֶה לְאַהֲבַת ה' יִתְבָּרַךְ, כִּדְאִיתָא בְּסִפְרִי עַל הַפָּסוּק {דברים ו' ו'}: ''וְהָיוּ הַדְּבָרִים הָאֵלֶּה אֲשֶׁר אָנֹכִי מְצַוְּךָ הַיּוֹם עַל לְבָבֶךָ'', וְזֶה לְשׁוֹנוֹ: לְפִי שֶׁהוּא אוֹמֵר {שם ה'}: ''וְאָהַבְתָּ אֵת ה' אֱלֹקֶיךָ בְּכָל לְבָבְךָ'', אֵינִי יוֹדֵעַ בְּאֵיזֶה צַד אוֹהֲבִים אֶת הַקָּדוֹשׁ בָּרוּךְ הוּא, תַּלְמוּד לוֹמַר: ''וְהָיוּ הַדְּבָרִים הָאֵלֶּה וְכוּ' עַל לְבָבֶךָ'', שֶׁמִּתּוֹךְ כָּךְ אַתָּה מַכִּיר אֶת הַקָּדוֹשׁ בָּרוּךְ הוּא וּמִדַּבֵּק בִּדְרָכָיו. 

~ פרק ד' - עונש הפורש עצמו מן התורה 

<b>בּוֹ יְבֹאַר גֹּדֶל עֹנֶשׁ הַפּוֹרֵשׁ עַצְמוֹ מִן הַתּוֹרָה.</b> 

[[מִכָּל]] מַה שֶּׁכָּתַבְנוּ בְּגֹדֶל שְׂכַר הָעוֹסֵק בַּתּוֹרָה בָּעוֹלָם הַזֶּה וּבָעוֹלָם הַבָּא, נוּכַל מִמֵּילָא לְהָבִין אֶת גֹּדֶל הָעֹנֶשׁ שֶׁל הַפּוֹרֵשׁ עַצְמוֹ מִן הַתּוֹרָה. וְאִיתָא בְּסִפְרִי: כְּשֵׁם שֶׁשְּׂכַר תַּלְמוּד תּוֹרָה גָּדוֹל מִכָּל הַמִּצְוֹת, כָּךְ עֹנֶשׁ בִּטּוּלָהּ גָּדוֹל מִכָּל הָעֲוֹנוֹת. 

[[וְאִיתָא]] בְּאָבוֹת {פרק ו' ב'}: אָמַר ר' יְהוֹשֻׁעַ בֶּן לֵוִי: בְּכָל יוֹם וָיוֹם בַּת קוֹל יוֹצֵאת מֵהַר חוֹרֵב וּמַכְרֶזֶת וְאוֹמֶרֶת: אוֹי לָהֶם לַבְּרִיּוֹת מֵעֶלְבּוֹנָהּ שֶׁל תּוֹרָה וְכוּ'. וְאִיתָא בְּזֹהַר חָדָשׁ, שֶׁיּוֹם הַדִּין שֶׁיִּהְיֶה לֶעָתִיד כְּמוֹ שֶׁכָּתוּב {מלאכי ג' י''ט}: ''כִּי הִנֵּה הַיּוֹם בָּא בֹּעֵר כַּתַּנּוּר'' וְכוּ', זֶה הַיּוֹם שֶׁעָתִיד מֹשֶה רַבֵּנוּ עָלָיו הַשָּׁלוֹם לִתְבֹּעַ עֶלְבּוֹנָהּ שֶׁל תּוֹרָה, וְכִדְאִיתָא בַּמִּשְׁנָה: אוֹי לָהֶם לַבְּרִיּוֹת כוּ'. כִּי בֶּאֱמֶת עֶלְבּוֹן גָּדוֹל הוּא לַתּוֹרָה, אֲשֶׁר שֹׁרֶשׁ קְדֻשָּׁתָהּ הוּא לְמַעְלָה מֵהָעוֹלָמוֹת כֻּלָּם כַּיָּדוּעַ, כְּשֶׁבְּנֵי אָדָם קְרוּצֵי חֹמֶר, אֲשֶׁר בֶּעָפָר יְסוֹדָם, פּוֹרְשִׁים מִמֶּנָּה. 

[[וְכָתַב]] בְּסֵפֶר ''מַעֲלוֹת הַתּוֹרָה'', שֶׁיָּשִׂים הָאָדָם אֶל לִבּוֹ, אִלּוּ הָיוּ מְזַכִּין לְאִישׁ שְׁפַל אֲנָשִׁים לַעֲבֹד עֲבוֹדַת מֶלֶךְ גָּדוֹל וְנוֹרָא, בְּאוֹתָהּ הָעֲבוֹדָה עַצְמָהּ, שֶׁכָּל גְּדוֹלֵי הַמַּלְכוּת עוֹשִׂין אוֹתָהּ, בְּוַדַּאי הָיָה אוֹתוֹ הָאִישׁ שָׂמֵחַ שִׂמְחָה עֲצוּמָה עַד אֵין תַּכְלִית, אַף עַל פִּי שֶׁאֵין מְקַבֵּל שׁוּם שָׂכָר עַל עֲבוֹדָתוֹ, וְכָל שֶׁכֵּן שֶׁלֹּא הָיָה מוֹנֵעַ אֶת עַצְמוֹ מִלְּשָׁרֵת לִפְנֵי הַמֶּלֶךְ. עַל אַחַת כַּמָּה וְכַמָּה אֵיךְ צָרִיךְ לִשְׂמֹחַ הָאָדָם, שֶׁהוּא זוֹכֶה לִלְמֹד הַתּוֹרָה הַקְּדוֹשָׁה, שֶׁכָּל מַלְאֲכֵי מַעְלָה מִשְׁתַּעַשְׁעִין בָּהּ תָּמִיד, וְגַם כָּל הַצַּדִּיקִּים שֶׁבְּגַן עֵדֶן עוֹסְקִּין בָּהּ, וְאַף כִּי לֹא לִמְנֹעַ עַצְמוֹ מִמֶּנָּה. וְאָמְרוּ חֲזַ''ל, כְּשֶׁאָדָם עוֹסֵקּ בַּתּוֹרָה, מַקִּיפִין אוֹתוֹ מַלְאָכִים הַנִּבְרָאִין מֵהֶבֶל פִּיהוּ כִּמְלֹא עַיִן וְהוּא בְּתוֹכוֹ. 

[[מִמֵּילָא]] מוּבָן עֹנֶשׁ הָאָדָם הָעוֹזֵב הַתּוֹרָה, עָלָיו נֶאֱמַר {ישעיה א' כ''ח}: ''וְעֹזְבֵי ה' יִכְלוּ''. אוֹי לְאוֹתָהּ בּוּשָׁה, אוֹי לְאוֹתָהּ כְּלִמָּה. מַה יַּעֲשֶׂה לְיוֹם פְּקֻדָּה? הֲיֵשׁ קֵץ לְעָנְשׁוֹ? כְּפִי גֹּדֶל הַשָּׂכָר כֵּן גֹּדֶל הָעֹנֶשׁ לְהַפּוֹרֵשׁ מִמֶּנָּה. 

[[וִידַמֶּה]] בְּנַפְשׁוֹ, אִלּוּ מֶלֶךְ גָּדוֹל וְנוֹרָא רָאָה אָדָם אֶחָד מֻטָּל בְּאַשְׁפָּה, מֻכֶּה וּמְסֻבָּב בְּכָל מִינֵי יִסּוּרִין וָחֳלָאִים רָעִים וְחָסֵר בְּכָל מִינֵי חֶסְרוֹנוֹת, וְנָשָׂא הָאִישׁ הַלָּז חֵן בְּעֵינֵי הַמֶּלֶךְ, וְצִוָּה עָלָיו לִרְחֹץ כָּל טִנֹּפֶת שֶׁעָלָיו וְרִפֵּא אוֹתוֹ מִכָּל תַּחֲלוּאָיו, עַד שֶׁנַּעֲשָׂה בָּרִיא וְשָׁלֵם בְּכָל אֵיבָרָיו, וְהִלְבִּישׁ אוֹתוֹ לְבוּשׁ יָקָּר וְעִטֵּר אוֹתוֹ בְּכַמָּה אֲבָנִים טוֹבוֹת וּמַרְגָלִיּוֹת וּמָסַר לוֹ כָּל גְּנָזָיו וְצִוָּה, שֶׁיִּהְיֶה כָּל הַנְהָגַת הַמַּלְכוּת עַל יָדוֹ, וְנָתַן לוֹ אֶת בִּתּוֹ לְאִשָּׁה וְגִדְּלוֹ עַל כָּל הַשָּׂרִים עַבְדֵי הַמֶּלֶךְ, עַד שֶׁצִּוָּה לְכָל גְּדוֹלֵי מַלְכוּת לְשַׁמֵּשׁ לְפָנָיו בְּבִגְדֵי יְקָר כְּכָל אֲשֶׁר יַחְפֹּץ. וְהִנֵּה בְּעוֹד שֶׁהוּא מְלֻבָּשׁ בְּבִגְדֵי מַלְכוּת וּמְעֻטָּר בַּאֲבָנִים טוֹבוֹת, וְכָל גְּדוֹלֵי מַלְכוּת הוֹלְכִין לְפָנָיו וּמְאִירִין לוֹ בְּפַנָּסִין, בְּאוֹתָהּ שָׁעָה רָאָה תִּינוֹקוֹת מְטַפְּחִין בְּאַשְׁפָּה וְלוֹקְטִין אֲבָנִים וּמְשַׂחֲקִין, וְנִתְקַנֵּא בָּהֶם וְעָשָׂה כְּמַעֲשֵׂיהֶם וְהִשְׁלִיךְ מֵעָלָיו כָּל בְּגָדָיו הַיְקָרִים וּמָאַס בַּתַּעֲנוּגִים שֶׁנִּתְגַּדֵּל וְעָזַב כָּל גְּדוֹלֵי הַמַּלְכוּת, שֶׁהָלְכוּ לְפָנָיו, וְנִתְגַּלְגֵּל בָּאַשְׁפָּה וְנִתְלַכְלֵךְ בָּאַשְׁפָּה וְנִתְעַטֵּף בָּהּ כְּמִנְהָגוֹ הָרִאשׁוֹן, הֲיֵשׁ קֵץ לְעֹנֶשׁ הָאָדָם הַלָּז, אֲשֶׁר בִּזָּה כְּבוֹד הַמֶּלֶךְ וּמְשָׁרְתָיו עוֹשֵׂי רְצוֹנוֹ, וּמְטַנֵּף בְּגָדָיו הַיְקָרִים וְכוּ'? וְהַנִּמְשָׁל מוּבָן מֵאֵלָיו, שֶׁעַל אַחַת כַּמָּה וְכַמָּה מְעֻתָּד וּמוּכָן עֳנָשִׁין לְעוֹזְבֵי הַתּוֹרָה וּפוֹרְשִׁין הֵימֶנָּה לְטַפֵּחַ בָּאַשְׁפָּה הַבְלֵי הָעוֹלָם הַזֶּה. עַד כָּאן לְשׁוֹנוֹ. 

[[וּבָזֶה]] יוּבַן מַה שֶּׁאָמְרוּ חֲזַ''ל {ברכות ה.}: כָּל שֶׁאֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק - הַקָּדוֹשׁ בָּרוּךְ הוּא מֵבִיא עָלָיו יִסּוּרִין מְכֹעָרִין וְעוֹכְרִין אוֹתוֹ, שֶׁנֶּאֱמַר {תהילים ל''ט ג'}: ''נֶאֱלַמְתִּי דוּמִיָּה הֶחֱשֵׁיתִי מִטּוֹב וּכְאֵבִי נֶעְכָּר'' וְאֵין טוֹב אֶלָּא תּוֹרָה וְכוּ' (וְהוּא מִדָּה כְּנֶגֶד מִדָּה, לְפִי שֶׁהוּא בִּזָּה אֶת הַתּוֹרָה וְעָשָׂה אוֹתָהּ כִּכְלִי אֵין חֵפֶץ בּוֹ, לָכֵן גַּם הוּא נִתְבַּזָּה לְעֵין כֹּל). 

[[עוֹד]] אָמְרוּ חֲזַ''ל {ברכות ס''ג.}: כָּל הַמַרְפֶּה עַצְמוֹ מִדִּבְרֵי תּוֹרָה, אֵין בּוֹ כֹּחַ לַעֲמֹד בְּיוֹם צָרָה, שֶׁנֶּאֱמַר {משלי כ''ד י'}: ''הִתְרַפֵּיתָ בְּיוֹם צָרָה, צַר כֹּחֶכָה''. וְאִיתָא בַּזֹּהַר הַקָּדוֹשׁ עַל פָּסוּק זֶה, וְזֶה לְשׁוֹנוֹ: 

בְּשַׁעְתָּא דְּבַר נָשׁ אִתְרַפֵּי מֵאוֹרַיְתָא וְאָזֵיל בְּאוֹרְחִין דְּלָא כְּשֵׁרִין, כַּמָּה בַּעֲלֵי דְּבָבוּ זִמְנִין לְקִבְלֵהּ לְמֶהֱוֵי עֲלֵהּ קַטֵּגוֹרְיָא, אֲפִלּוּ נִשְׁמְתָא דְּבַר נָשׁ, דְּאִיהִי חֵילָא דִּילֵהּ אִיהִי מָרָא דְּבָבוּ לְקִבְלֵהּ דִּכְתִיב: ''צַר כֹּחֶכָה''. הִתְרַפֵּיתָ, מַאן דְּמַרְפֵּי יְדֵהּ מִקֻדְשָׁא בְּרִיךְ הוּא, דְּלָא לְאִתְתַּקְּפָא בְּקֻדְשָׁא בְּרִיךְ הוּא, וְהַאֵיךְ יָכוֹל בַּר נָשׁ לְאִתְתּקְּפָא בְּקֻדְשָׁא בְּרִיךְ הוּא? מַאן דְּאִתַּקַּף בְּאוֹרַיְתָא, אִתַּקַּף בְּאִילָנָא דְחַיֵּי, וְיָהֵיב תָּקְפָּא לִשְׁכִינְתָּא, וְכַמָּה סַנֵּגוֹרִין קַיָּמִין עֲלֵהּ לְאַדְכָּרָא לְטָב וְכוּ'. 

CCבִּזְמַן שֶׁהָאָדָם מִתְרַפֶּה מֵהַתּוֹרָה, וְהוֹלֵךְ בְּדֶרֶךְ לֹא כְּשֵׁרָה, הַרְבֵּה שׂוֹנְאִים מְזֻמָּנִים לוֹ לִהְיוֹת עָלָיו מְקַטְרְגִים בְּיוֹם צָרָה, וַאֲפִלּוּ נִשְׁמַת הָאָדָם, שֶׁהִיא הַכֹּחַ וְהַחֹזֶק שֶׁלּוֹ, הִיא נִהְיֵית שׂוֹנֵא כְּנֶגְדּוֹ שֶׁכָּתוּב: ''צַר כֹּחֶכָה''. הִתְרַפֵּיתָ, מִי שֶׁמַּרְפֶּה יָדָיו מֵהַקָדוֹשׁ בָּרוּךְ הוּא, שֶׁלֹּא לְהִתְחַזֵּק בַּקָדוֹשׁ בָּרוּךְ הוּא. וְאֵיךְ יָכוֹל הָאָדָם לְהִתְחַזֵּק בַּקָּדוֹשׁ בָּרוּךְ הוּא, <QM> מִי שֶׁמִּתְחַזֵּק בַּתּוֹרָה, מִתְחַזֵּק בְּעֵץ הַחַיִּים, וְנוֹתֵן תַּעֲצוּמוֹת לַשְּׁכִינָה, וְהַרְבֵּה סַנֵּגוֹרִים עוֹמְדִים עָלָיו לְהַזְכִּירוֹ לְטוֹב וְכוּ'. DD

[[עוֹד]] אִיתָא בְּאָבוֹת {פרק ג' ח'}: ר' מֵאִיר אוֹמֵר: כָּל הַשּׁוֹכֵחַ דָּבָר אֶחָד מִמִּשְׁנָתוֹ, מַעֲלֶה עָלָיו הַכָּתוּב, כְּאִלּוּ מִתְחַיֵּב בְּנַפְשׁוֹ, שֶׁנֶּאֱמַר {דברים ד' ט'}: ''רַק הִשָּׁמֵר לְךָ וּשְׁמֹר נַפְשְׁךָ מְאֹד'' וְכוּ'. 

[[גַּם]] עַל יְדֵי זֶה נִתְגַּבֵּר עֹל הָעוֹבְדֵי כּוֹכָבִים עַל יִשְׂרָאֵל. כִּדְאִיתָא בַּמִּדְרָשׁ {איכה רבה פתיחתא} עַל הַפָּסוּק {ישעיה ה' כ''ד}: ''כֶּאֱכֹל קַשׁ לְשׁוֹן אֵשׁ''. הַקַּשׁ זֶה עֵשָׂו, וְאֵשׁ זֶה יַעֲקֹב. הַקַּשׁ יֹאכַל אֶת הָאֵשׁ, וְאֵימָתַי? ''כִּי מָאֲסוּ אֵת תּוֹרַת ה' שָׁרְשָׁם כַּמָּק יִהְיֶה'', שֶׁלֹּא תּוֹעִיל לָהֶם זְכוּת אָבוֹת. 

[[עוֹד]] אִיתָא בַּמִּדְרָשׁ {איכה רבה פתיחתא} {בראשית כ''ז כ''ב}: ''הַקֹּל קוֹל יַעֲקֹב'', כָּל זְמַן שֶׁקּוֹל יַעֲקֹּב מְצַפְצֵף בְּבָתֵּי כְּנֵסִיּוֹת וּבְבָתֵּי מִדְרָשׁוֹת, אֵין יְדֵי עֵשָׂו שׁוֹלְטוֹת בּוֹ, אֵין הַקּוֹל קוֹל יַעֲקֹב וְכוּ'. 

[[וְאִיתָא]] בְּמִדְרַשׁ אֵיכָה: אֵימָתַי מַלְכוּת הָעוֹבְדֵי כּוֹכָבִים גּוֹזֶרֶת גְּזֵרָה עַל יִשְׂרָאֵל וּמַצְלַחַת? בִּזְמַן שֶׁמַּשְׁלִיכִין דִּבְרֵי תּוֹרָה לָאָרֶץ, שֶׁנֶּאֱמַר {דניאל ח' י''ב}: ''וְצָבָא תִּנָּתֵן עַל הַתָּמִיד בְּפָשַׁע וְתַשְׁלֵךְ אֱמֶת אַרְצָה'', זוֹ הַתּוֹרָה דִּכְתִיב {משלי כ''ג כ''ג}: ''אֱמֶת קְנֵה וְאַל תִּמְכֹּר'', וּכְתִיב {הוֹשֵׁעַ ח' ג'}: ''זָנַח יִשְׂרָאֵל טוֹב, אוֹיֵב יִרְדְּפוֹ'', וְאֵין טוֹב אֶלָּא תּוֹרָה. 

[[וּכְתִיב]] {שמות י''ז א'}: ''וַיִּסְעוּ כוּ' וַיַּחֲנוּ בִּרְפִידִים'', כְּתִיב אַחַר זֶה {שָׁם ח'}: ''וַיָּבֹא עֲמָלֵק'', וְדָרְשׁוּ רַזַ''ל: בִּשְׁבִיל שֶׁרָפוּ יְדֵיהֶם מִן הַתּוֹרָה. 

[[וּבַזֹּהַר]] הַקָּדוֹשׁ עַל הַפָּסוּק {שמות ה' י''ז}: ''נִרְפִּים אַתֶּם נִרְפִּים'', זֶה לְשׁוֹנוֹ: נִרְפִּים אַתֶּם מֵאוֹרַיְתָא, עַל כֵּן תִּכְבַּד הָעֲבוֹדָה עַל הָאֲנָשִׁים בְּמִסִּים וְאַרְנוֹנִיּוֹת. 

[[וּבִפְרָט]] שֶׁמְּקַלְקֵל בְּדָבָר זֶה לְעַצְמוֹ, כְּמוֹ שֶׁאָמְרוּ חֲזַ''ל {אבות פרק ג' ח'}: כָּל הַשׁוֹכֵחַ דָּבָר אֶחָד מִתַּלְמוּדוֹ, גּוֹרֵם גָּלוּת לְבָנָיו, שֶׁנֶּאֱמַר {הושע ד' ו'}: ''וַתִּשְׁכַּח תּוֹרַת אֱלֹהֶיךָ, אֶשְׁכַּח בָּנֶיךָ גַּם אֲנִי''. 

[[גַּם]] בָּנָיו שֶׁל אָדָם מֵתִים כְּשֶׁהֵם קטַנִּים עֲבוּר זֶה הֶעָוֹן. כְּמוֹ שֶׁאָמְרוּ חֲזַ''ל {שבת ל''ב:}. 

[[גַּם]] נִדּוֹן בַּגֵּיהִנֹּם עֲבוּר זֶה הַחֵטְא, כְּמוֹ שֶׁאָמְרוּ חֲזַ''ל {בבא בתרא ע''ט}: כָּל הַפּוֹרֵשׁ עַצְמוֹ מִדִּבְרֵי תּוֹרָה, נוֹפֵל בַּגֵּיהִנֹּם, שֶׁנֶּאֱמַר {משלי כ''א ט''ז}: ''אָדָם תּוֹעֶה מִדֶּרֶךְ הַשְׂכֵּל, בִּקְהַל רְפָאִים יָנוּחַ'', וְאֵין רְפָאִים אֶלָּא גֵּיהִנֹּם כוּ'. וּבַזֹּהַר הַקָּדוֹשׁ פָּרָשַׁת וַיִּקְרָא: 

אָמַר ר' שִׁמְעוֹן: זַכָּאִין אִנּוּן מָארֵי דְּנִשְׁמְתָא מָארֵי דְּאוֹרַיְתָא בְּנֵי פֻּלְחָנָא דְּמַלְכָּא קַדִּישָׁא, וַי לְאִנּוּן חַיָּבַיָּא, דְּלָא זַכָּאָן לְאִתְדַּבָּקָא בְּמָארֵיהוֹן וְלָא זַכָּאָן בְּאוֹרַיְתָא, דְּכָל מַאן, דְּלָא זָכֵי בְּאוֹרַיְתָא, לָא זָכֵי לָא בְּרוּחַ וְלָא בִּנְשָׁמָה, וְאִתְדַּבְּקוּתָא דִּלְהוֹן בְּהַהוּא סִטְרָא דְּדִינִין בִּישִׁין, וְהַאי לֵית לֵהּ חוּלְקָא בְּמַלְכָּא קַדִּישָׁא, לֵית לֵהּ חוּלְקָא בִּקְדֻשָּׁא. וַי לֵהּ כַּד יִפֹּק מֵהַאי עָלְמָא, דְּהָא אִשְׁתְּמוֹדַע הוּא לְגַבֵּי אִנּוּן זִינִין בִּישִׁין מָארֵי חֲצִיפוּתָא תַּקִּיפָא כְּכַלְבָּא, שְׁלוּחֵי דְּנוּרָא דְּגֵיהִנֹּם, דְּלָא מֵרַחֲמֵי עֲלַיְהוּ. תָּא חֲזֵי וְכוּ'. 

CCאָמַר ר' שִׁמְעוֹן: אַשְׁרֵי לְאוֹתָם בַּעֲלֵי נְשָמָה, בַּעֲלֵי תוֹרָה, אַנְשֵי עֲבוֹדָה שֶׁל הַמֶּלֶךְ הַקָדוֹשׁ, אוֹי לְאוֹתָם הַחוֹטְאִים, שֶׁלֹּא זָכוּ לְהִדָּבֵק בַּאֲדוֹנָם וְלא זָכוּ בַּתּוֹרָה, שֶׁכָּל מִי שֶׁלּא זָכָה, לֹא בְּרוּחַ וְלֹא בִּנְשָׁמָה, וְהַהִדַּבְּקוּת שֶׁלּוֹ בַּצַּד הַהוּא שֶׁל הַדִּינִים הָרָעַים, זֶה אֵין לוֹ חֵלֶק בַּמֶּלֶךְ הַקָדוֹשׁ, אֵין לוֹ חֵלֶק בַּקְדֻשָּׁה, אוֹי לוֹ, כְּשֶׁיֵּצֵא מֵהָעוֹלָם הַזֶּה, שֶׁהֲרֵי נִתְגַּלָּה לְאוֹתָם הַמִּינִים הָרָעַים בַּעֲלֵי הַחֻצְפָּה הַקָשָׁה כַּכֶּלֶב, שְׁלִיחֵי אֵשׁ הַגֵּיהִנֹּם, שֶׁאֵינָם מְרַחֲמִים עֲלֵיהֶם, בּוֹא וּרְאֵה וְכוּ'. DD

[[וְגַם]] הוּא נָזוּף לִפְנֵי הַמָּקוֹם. כִּדְאִיתָא בְּאָבוֹת {פרק ו' ב'}, שֶׁכָּל מִי שֶׁאֵינוֹ עוֹסֵק בַּתּוֹרָה נִקְרָא נָזוּף. 

[[וּבַזֹּהַר]] הַקָּדוֹשׁ פָּרָשַׁת מְצֹרָע: כַּמָּה אִית לוֹן לִבְנֵי נָשָׁא לְאִסְתַּמָּרָא אוֹרְחֵיְהוּ וּלְדַחָלָא מִקַּמֵּהּ דְּקֻדְשָׁא בְּרִיךְ הוּא כוּ', דְּכָל מַאן דְּלָא לָעֵי בְּאוֹרַיְתָא וְלָא אִשְׁתַּדַּל בַּהּ, נְזִיפָא אִיהוּ מִקֻּדְשָׁא בְּרִיךְ הוּא, רַחִיק הוּא מִנֵּהּ, דְּלָא שָׁרְיָא שְׁכִינְתָּא עִמֵּהּ, וְאִנּוּן נָטוֹרִין דְּאָזְלִין עִמֵּהּ אִסְתַּלַּקּוּ מִנֵּהּ, וְלָא עוֹד דְאַכְרְזִין קַמֵּהּ: אִסְתַּלַּקּוּ מִסַּחֲרָנֵהּ דִּפְלַנְיָא, דְּלָא חָס לִיקָרָא דְּמַלְכָּא, וַי לֵהּ, דְּהָא שַׁבְקוּהוּ עִלָּאִין וְתַתָּאִין, וְלֵית לֵהּ חֻלְקָּא בְּאוֹרְחָא דְחַיֵּי. וְכַד אִיהוּ אִשְׁתַּדַּל בְּאוֹרַיְתָא וּבְפֻלְחָנָא דְּמָארֵהּ, כַּמָּה גָטוֹרִין זִמְנִין לְקִּבְּלֵהּ לְנָטְרָא לֵהּ, וּשְׁכִינְתָּא שָׁרְיָא עֲלֵהּ, וְכֻלָּא מַכְרִזֵי עֲלֵהּ וְאָמְרֵי: הָבוּ יְקָר לִדְיוֹקְנָא דְמַלְכָּא, הָבוּ יְקָר לִבְרֵהּ דְמַלְכָּא, אִתְנְטִיר הוּא בְּעָלְמָא דֵּין וּבְעָלְמָא דְּאָתֵי. 

CCכַּמָּה יֵשׁ לָהֶם, לִבְנֵי אָדָם, לִשְׁמֹר דַּרְכָּם וְלִירֹא מִפְּנֵי הַקָדוֹש בָּרוּךְ הוּא וְכוּ', שֶׁכָּל מִי שֶׁלֹּא עָמַל בַּתּוֹרָה וְלֹא עסַק בָּהּ, נָזוּף הוּא מֵהַקָדוֹשׁ בָּרוּךְ הוּא, רָחוֹק הוּא מִמֶּנּוּ, וְלֹא שׁוֹרָה הַשְּׁכִינָה עִמּוֹ. וְאוֹתָם הַשּׁוֹמְרִים, שֶׁהוֹלְכִים עִמּוֹ, מִסְתַּלְּקִים מִמֶּנּוּ, וְלֹא עוֹד אֶלָּא שֶׁמַּכְרִיזִים לְפָנָיו: הִסְתַּלְּקוּ מִסְּבִיב פְּלוֹנִי, שֶׁלֹּא חָס לְכַבֵּד הַמֶּלֶךְ, אוֹי לוֹ, שֶׁהֲרֵי עֲזָבוּהוּ הָעֶלְיוֹנִים וְהַתַּחְתּוֹנִים, וְאֵין לוֹ חֵלֶק בְּדֶרֶךְ הַחַיִּים. וּכְשֶׁהוּא עוֹסֵק בַּתּוֹרָה, וּבַעֲבוֹדַת אֲדוֹנוֹ יַעֲמֹל בַּתּוֹרָה, כַּמָּה שוֹמְרִים מְזֻמָּנִים לְעֻמָּתוֹ לְשָׁמְרוֹ, וְהַשְּכִינָה שׁוֹרָה עלָיו, וְכֻלָּם מַכְרִיזִים עלָיו וְאוֹמְרִים: תְּנוּ כָּבוֹד לְצוּרַת הַמֶּלֶךְ, תְּנוּ כָּבוֹד לְבֶן הַמֶּלֶךְ, שָׁמוּר הוּא בָּעוֹלָם הַזֶּה וּבָעוֹלָם הַבָּא, אַשְׁרֵי חֶלְקוֹ. DD

[[וְגַם]] עֲבוּר זֶה מָצוּי לִהְיוֹת שְׂרֵפוֹת בָּעוֹלָם. כְּמוֹ שֶׁאָמְרוּ חֲזַ''ל {סנהדרין ב.}: כָּל בַּיִת שֶׁאֵין דִּבְרֵי תּוֹרָה נִשְׁמָעִין בּוֹ בַּלַּיְלָה אֵשׁ אוֹכַלְתּוֹ. וְיָדוּעַ שֶׁכָּל יִשְׂרָאֵל עֲרֵבִים זֶה לָזֶה {שבועות ל''ט.}. 

[[וְכָתַב]] רַבֵּנוּ יוֹנָה בְּאִגֶּרֶת הַתְּשׁוּבָה, כְּשֶׁבְּנֵי אָדָם פּוֹסְקִּים מִמְּלַאכְתָּם וּמֵעִסְקֵָּיהֶם וְהוֹלְכִים לְבָתֵּיהֶם, אוֹ יוֹשְׁבִים בַּקְּרָנוֹת, כְּשֶׁהֵם בְּטֵלִים אוֹ מְשִׂיחִים בִּדְבָרִים בְּטֵלִים, רָעָתָם רַבָּה וְחַטָּאתָם כְּבֵדָה מְאֹד, לְפִי שֶׁהֵם מְבַזִּים אֶת הַתּוֹרָה, שֶׁאִלּוּ הָיוּ מַאֲמִינִים שֶׁאֵין תַּכְלִית לְמַתַּן שְׂכָרָהּ, לָמָּה לֹא יָשִׁיבוּ רַגְלֵיהֶם לְבֵית הַמִּדְרָשׁ לִלְמֹד? הֲלֹא הָאָדָם זָרִיז וְאָץ בְּרַגְלָיו לִמְלַאכְתּוֹ וְלַעֲסָקָיו וְיוֹדֵעַ כִּי הַכֹּל הֶבֶל, וְאֵיךְ יִשְׁכַּח חַיֵּי עוֹלָם הַבָּא וְלֹא יִתֵּן חֵלֶק בְּיוֹם מִן הַיָּמִים אוֹ שָׁעָה מִן הַשָּׁעוֹת לִלְמֹד? וְאַל יֹאמַר בְּלִבּוֹ: עוֹד עֵת לַעֲשׂוֹת לַה', לִקְרֹא בַּתּוֹרָה וְלַעֲסֹק בְּמִצְוֹת וּצְדָקוֹת, אָשַׁם הוּא, אָשֹׁם אָשַׁם לַה'. וְאָמְרוּ חֲזַ''ל {סנהדרין צ''ט.} עַל הַפָּסוּק {במדבר ט''ו ל''א}: ''כִּי דְבַר ה' בָּזָה וְאֶת מִצְוָתוֹ הֵפַר, הִכָּרֵת תִּכָּרֵת הַנֶּפֶשׁ הַהִיא, עֲוֹנָהּ בָהּ'', דְּכָל שֶׁאֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק, שֶׁהוּא בּוֹזֶה אֶת דְּבַר ה', עַל כֵּן חַיָּב כָּל אָדָם לְתַקֵּן מָקוֹם בְּבֵיתוֹ לִלְמֹד שָׁם הֲלָכוֹת אוֹ מִקְרָא, כָּל אֶחָד לְפִי עֶרְכּוֹ, וְכַאֲשֶׁר יִפָּנֶה מֵעֲסָקָיו וּמִדֵּי עָבְרוֹ מִמְּלַאכְתּוֹ, יָסוּר שָׁמָּה לִשְׁנוֹת אוֹ לִקְרוֹת. וּבַתַּקָּנָה הַזֹּאת יַפְלִיא עֵצָה לְנַפְשׁוֹ לַחֲשׂךְ אוֹתָהּ מִנִּי שַׁחַת. וְיַחֲשֹׁב עַל קִּצּוֹ וְיָבִין לְאַחֲרִיתוֹ, כְּמוֹ שֶׁאָמְרוּ רַזַ''ל: הִסְתַּכֵּל בִּשְׁלֹשָה דְּבָרִים וְכוּ'. וְנָכוֹן שֶׁיִּקְנֹס כָּל אָדָם עַצְמוֹ בְּפָשׁוּט אוֹ בְּמֶחֱצָה לִתֵּן צְדָקָה, עַל כָּל יוֹם שֶׁיִּפְשַׁע מִלֶּכֶת לְבֵית הַמִּדְרָשׁ וְאֶל מָקוֹם, אֲשֶׁר שָׂם לוֹ סֵפֶר אֶחָד מִסִּפְרֵי הַקֹּדֶשׁ לִלְמֹד שָׁם, עַד כָּאן לְשׁוֹן רַבֵּנוּ יוֹנָה. 

[[הג''ה.]][ וְשָׁמַעְתִּי מַעֲשֶׂה עַל גְּבִיר אֶחָד וּבַעַל עֲסָקַים גָּדוֹל, שֶׁפֵּרֵשׁ עַצְמוֹ לְגַמְרֵי מֵהַבְלֵי עוֹלָם לַעֲסֹק בְּתוֹרַת ה' יוֹמָם וָלַיְלָה. וְחָבְרוּ עָלָיו אֶחָיו וּבֵית אָבִיו וְאַנְשֵׁי בֵּיתוֹ לְהַחֲזִירוֹ לְעִנְיָנוֹ הָרִאשׁוֹן, וְלֹא הִטָּה אֹזֶן לָהֶם, וְנִתְיָאֲשׁוּ מִמֶּנּוּ. וּשְׁאָלוּהוּ הָאֲנָשִׁים הַמַּכִּירִים אוֹתוֹ מִכְּבָר לְעַסְקָן גָּדוֹל, בְּאֵיזֶה אֹפֶן פָּעַל בְּעַצְמוֹ, שֶׁלֹּא לְהַטּוֹת אֹזֶן לְצַעֲקַת אַנְשֵׁי בֵּיתוֹ. 

וַיַּעַן וַיֹּאמַר אֲלֵיהֶם: הִתְבּוֹנַנְתִּי בְּמַה שֶּׁאָמְרוּ חֲזַ''ל {שבת פ''ג:}: אֵין הַתּוֹרָה מִתְקַיֶּמֶת, אֶלָּא בְּמִי שֶׁמֵּמִית עַצְמוֹ עָלֶיהָ, שֶׁנֶּאֱמַר וְגוֹ', וּפֵרוּשׁוֹ כְּאִלּוּ כְּבָר מֵת. וְהַיְנוּ שֶׁיִּתְבּוֹנֵן בְּעַצְמוֹ, כְּאִלּוּ כְּבָר גָּמַר כָּל עֲסָקָיו שֶׁהָיָה בְּכֹחוֹ, וְגַם גָּמַר בָּהֶם אֶת יְמֵי חַיָּיו, וְהֱבִיאוּהוּ לְדִין לִפְנֵי מֶלֶךְ מַלְכֵי הַמְּלָכִים הַקָּדוֹשׁ בָּרוּךְ הוּא עַל כָּל הָעִנְיָנִים, שֶׁכִּלָּה בָּהֶם אֶת זְמַנּוֹ לַהֶבֶל וְלָרִיק, וְיָצָא חַיָּב בְּדִין שֶׁל מַעְלָה. וְהוּא צוֹעֵק: אוֹי לִי, וַי לִי עַל רֹעַ מַעֲשַׂי וְעַל רֹעַ עִנְיָנַי. וְאִלּוּ בְּתוֹךְ כָּךְ הִרְשׁוּהוּ, שֶׁיֵּרֵד תֵּכֶף לָעוֹלָם הַזֶּה וְיַעֲשֶׂה תְּשׁוּבָה, בְּוַדַּאי לֹא הָיָה מִתְעַצֵּל אֲפִלּוּ רֶגַע אֶחָד מִזֶּה וְלֹא הָיָה מַטֶּה אָזְנוֹ כְּלָל לֵידַע מֵעִסְקַי בֵּיתוֹ. 

וְאִם כֵּן יַחְשֹׁב הָאָדָם בְּעַצְמוֹ לְפִי עֲוֹנוֹתָיו, שֶׁהָיָה רָאוּי לוֹ לָמוּת מִכְּבָר, וְאִם אַחֲרֵי הַמָּוֶת הָיָה הַקָּדוֹשׁ בָּרוּךְ הוּא מִתְנַהֵג עִמּוֹ בְּחֶסֶד גָּדוֹל וְהָיָה נוֹתֵן לוֹ רְשׁוּת שֶׁיַּחֲזֹר בִּתְשׁוּבָה, בְּוַדַּאי לֹא הָיָה מִתְרַפֶּה מִזֶּה אֲפִלּוּ רֶגַע אֶחָד, אִם כֵּן מַה הֶזֵּק עוֹשֶׂה לוֹ הַקָּדוֹשׁ בָּרוּךְ הוּא שֶׁהוּא מַאֲרִיךְ אֶת יְמֵי חַיָּיו, כְּדֵי שֶׁיַּעֲשֶׂה תְּשׁוּבָה בְּחַיָּיו מַמָּשׁ? בְּוַדַּאי צָרִיךְ לְזָרֵז אֶת עַצְמוֹ בְּכָל כֹּחוֹתָיו לַעֲשׂוֹת תְּשׁוּבָה עַל עֲוֹנוֹתָיו וְלִלְמֹד הַתּוֹרָה תָּמִיד, וְעַל כָּל פָּנִים לִהְיוֹת לוֹ עֵת קָבוּעַ תָּמִיד לַתּוֹרָה וְלֹא לְהַטּוֹת אֹזֶן כְּלָל לְמִי שֶׁרוֹצֶה לְהַפְרִיעוֹ מִזֶּה]. 

~ פרק ה' - החיוב להחזיק לומדי תורה ושכרו 

<b>בּוֹ יְבֹאַר גֹּדֶל הַחִיּוּב לְהַחֲזִיק לוֹמְדֵי תּוֹרָה וְגֹּדֶל שְׂכָרוֹ עֲבוּר זֶה. </b>

[[וְהִנֵּה]] מִכָּל מַה שֶּׁהֶעֱרַכְנוּ בְּגֹדֶל מַעֲלוֹת הַתּוֹרָה שֶׁהִיא עִקַּר הַכֹּל, נוּכַל מִמֵּילָא לְהָבִין אֶת גֹּדֶל הַחִיּוּב לְהַחֲזִיק הַתּוֹרָה שֶׁלֹּא תִּמּוֹט. וְלֹא מִבָּעֵי אוֹתָן הָאֲנָשִׁים, שֶׁהֵם טְרוּדִים בְּעִנְיְנֵי הָעוֹלָם, בְּוַדַּאי צְרִיכִין עַל כָּל פָּנִים לְהִזְדָּרֵז בָּעִנְיָן הַגָּדוֹל הַזֶּה כְּדֵי לְהִנָּצֵל מֵעֹנֶשׁ הַמַּר שֶׁל בִּטּוּל תַּלְמוּד תּוֹרָה, כְּמוֹ שֵׁכָּתַב רַבֵּנוּ יוֹנָה בְּאִגֶּרֶת הַתְּשׁוּבָה וְזֶה לְשׁוֹנוֹ: הָרוֹצֶה לְהִנָּצֵל מִן הָעֹנֶשׁ הַמַּר וְהֶעָוֹן הַגָּדוֹל הַזֶּה, יִתְעַסֵּקּ בְּצָרְכֵי הַתַּלְמִידִים וְהָרַבָּנִים וְכוּ', כְּדֵי שֶׁיַּעַמְדוּ בְּעִירוֹ וְיִהְיוּ עוֹסְקים בַּתּוֹרָה עַל יָדוֹ. וּפֵרְשׁוּ רַזַ''ל בְּסִפְרִי: זֶה שֶׁאָמַר הַכָּתוּב {משלי ג' י''ח}: ''עֵץ חַיִּים הִיא לַמַּחֲזִיקִים בָּהּ'', לְלוֹמְדֶיהָ לֹא נֶאֱמַר אֶלָּא ''לַמַּחֲזִיקים'', שֶׁהֵם מַחֲזִיקִים יְדֵי הַתַּלְמִידִים וְהָרַבָּנִים. אֶלָּא אֲפִלּוּ אוֹתָן הָאֲנָשִׁים, שֶׁהֵם בְּעַצְמָם לוֹמְדֵי הַתּוֹרָה וּמְקַיְּמֵי מִצְוֹת בְּיִשְׂרָאֵל, גַּם כֵּן חִיּוּב גָּדוֹל עֲלֵיהֶם לְהַחֲזִיק אֶת הַתּוֹרָה, וְאִם לָאו הֲרֵי הֵם בִּכְלַל אָרוּר, חַס וְשָׁלוֹם, כְּמוֹ שֶׁכָּתַב רַבֵּנוּ יוֹנָה בְּשַׁעֲרֵי תְּשׁוּבָה שַׁעַר ג' אוֹת י''ט בְּשֵׁם הַסִּפְרִי עַל הַפָּסוּק {דברים כ''ז כ''ו}: ''אָרוּר אֲשֶׁר לֹא יָקִים'', אָדָם שֶׁלָּמַד וְשָׁנָה וְלִמֵּד לַאֲחֵרִים וְקִיֵּם אֶת הַתּוֹרָה, וְיֵשׁ בְּיָדוֹ כֹּחַ לְהַחֲזִיק יְדֵי הָעוֹסֵק בַּתּוֹרָה וּבַמִּצְוֹת וְלֹא הֶחֱזִיק, הֲרֵי הוּא בִּכְלַל ''אָרוּר אֲשֶׁר לֹא יָקים''. 

[[בֹּא]] וּרְאֵה גֹּדֶל מַעֲלַת מַחֲזִיק הַתּוֹרָה וּמְהַנֶּה לְתַלְמִיד חָכָם מִנְּכָסָיו וּמִתְקָרֵב אֵלָיו, שֶׁמַּעֲלֶה עָלָיו הַכָּתוּב, כְּאִלּוּ מִתְדַּבֵּק בַּשְּׁכִינָה, כְּמוֹ שֶׁאָמְרוּ חֲזַ''ל {בכתבות קי''א} עַל הַפָּסוּק {דְּבָרִים ד' ד'}: ''וְאַתֶּם הַדְּבֵקִים בַּה' אֱלֹהֵיכֶם'' וְגוֹ', וְכִי אֶפְשָׁר לוֹ לְאָדָם לְהִתְדַּבֵּק בַּשְּׁכִינָה, וַהֲלֹא כְּתִיב {שם כ''ד}: ''כִּי ה' אֱלֹהֶיךָ אֵשׁ אֹכְלָה הוּא''? אֶלָּא כָּל הַמַּשִּׂיא בִּתּוֹ לְתַלְמִיד חָכָם וְהָעוֹשֶׂה פְּרַקְמַטְיָא לְתַלְמִיד חָכָם וּמְהַנֶּה לְתַלְמִיד חָכָם מִנְּכָסָיו, מַעֲלֶה עָלָיו הַכָּתוּב, כְּאִלּוּ מִתְדַּבֵּק בַּשְּׁכִינָה. עוֹד אָמְרוּ חֲזַ''ל {ברכות י':}: כָּל הַמְאָרֵחַ תַּלְמִיד חָכָם בְּתוֹךְ בֵּיתוֹ וּמְהַנֵּהוּ מִנְּכָסָיו, מַעֲלֶה עָלָיו הַכָּתוּב כְּאִלּוּ מַקְרִיב תְּמִידִין, שֶׁנֶּאֱמַר וְגוֹ'. עוֹד שָׁם {בדף ס''ג:}: פָּתַח ר' נְחֶמְיָה בִּכְבוֹד אַכְסַנְיָא וְדָרַשׁ: מַאי דִּכְתִיב {שמואל א' ט''ו ו'}: ''וַיֹּאמֶר שָׁאוּל אֶל הַקֵּינִי לְכוּ סֻרוּ וְכוּ' וְאַתָּה עָשִׂיתָ חֶסֶד עִם כָּל בְּנֵי יִשְׂרָאֵל''. וַהֲלֹא הַדְּבָרִים קַל וָחֹמֶר, וּמַה יִּתְרוֹ שֶׁלֹּא קֵרֵב אֶת מֹשֶה אֶלָּא לִכְבוֹד עַצְמוֹ, כָּךְ, הַמְאָרֵחַ תַּלְמִיד חָכָם בְּתוֹךְ בֵּיתוֹ וּמַאֲכִילוֹ וּמְהַנֵּהוּ מִנְּכָסָיו, עַל אַחַת כַּמָּה וְכַמָּה. פָּתַח ר' אֱלִיעֶזֶר בִּכְבוֹד אַכְסַנְיָא וְדָרַשׁ {שמואל ב' ו' י''ב}: ''בֵּרַךְ ה' אֶת בֵּית עֹבֵד אֱדֹם וְכוּ' בַּעֲבוּר אֲרוֹן אֱלֹהִים'', וַהֲלֹא דְּבָרִים קַל וָחֹמֶר, וּמָה אָרוֹן, שֶׁלֹּא אָכַל וְשָׁתָה אֶלָּא כִּבֵּד וְרִבֵּץ לְפָנָיו, כָּךְ, הַמְאָרֵחַ תַּלְמִיד חָכָם בְּתוֹךְ בֵּיתוֹ וּמַאֲכִילוֹ וּמַשְׁקֵהוּ וּמְהַנֵּהוּ מִנְּכָסָיו, עַל אַחַת כַּמָּה וְכַמָּה. 

[[וְאִיתָא]] בְּמִדְרָשׁ רַבָּה קֹהֶלֶת {פרשה ב'}: ר' מֵאִיר הֲוָה כַּתְבָן טָבָא, וַהֲוָה לָעֵי תְּלַת סַלְעִין כָּל שַׁבָּת, וַהֲוָה אָכֵיל בַּחֲדָא וּמִתְכַּסֶּה בַּחֲדָא, וּמְפַרְנֵס רַבָּנָן בַּחֲדָא וְכוּ' {ר' מאיר היה סופר ממחה, והיה עמל [ומרויח] שלשה סלעים כל שבוע, והיה או כל באחד ומתכסה באחד ומפרנס החכמים באחד}. 

[[וְאִיתָא]] בְּמִדְרָשׁ רַבָּה שִׁיר הַשִּׁירִים {פ' ו'} עַל הַפָּסוּק {שִׁיר הַשִׁירִים ו' י''א}: ''אֶל גִּנַּת אֱגוֹז יָרַדְתִּי''. אָמַר ר' יְהוֹשֻׁעַ בֶּן לֵוִי: נִמְשְׁלוּ יִשְׂרָאֵל כֶּאֱגוֹז. מַה הָאֱגוֹז הַזֶּה נִגְזֶזֶת וְנֶחֱלֶפֶת, וּלְטוֹבָתָהּ הִיא גְּזוּזָה, לָמָּה? שֶׁהִיא מִתְחַלֶּפֶת כְּשֵׂעָר וּכְצִפָּרְנַיִם, שֶׁנִּגְזָזִין וְנִתְחַלְּפִין, כָּךְ, כָּל מַה שֶּׁיִּשְׂרָאֵל גּוֹזְזִין מֵעֲמָלָן וְנוֹתְנִין לַעֲמֵלֵי הַתּוֹרָה בָּעוֹלָם הַזֶּה, לְטוֹבָתָן הֵם גּוֹזְזִין וְנֶחֱלָפִין לָהֶם, וּמַרְבִּים לָהֶם עֹשֶר בָּעוֹלָם הַזֶּה וְשָׂכָר טוֹב לָעוֹלָם הַבָּא. וְלֹא עוֹד אֶלָּא שֶׁנִּקְרָא חֲבֵרוֹ הַלּוֹמֵד עַל שְׁמוֹ, וְיֵשׁ לוֹ חֵלֶק בִּשְׂכַר תּוֹרָתוֹ, וְכִדְאִיתָא בְּסוֹטָה {דף כ''א.} בְּשִׁמְעוֹן אֲחִי עֲזַרְיָה, וְכַיָּדוּעַ מֵעִנְיַן שֵׁבֶט יִשָּׂשכָר וּזְבוּלוּן, כִּדְאִיתָא בְּרַבָּה פָּרָשַׁת קְדֹשִים {ויקרא פרשה כ''ה}: רַב הוּנָא וְרַבִּי יִרְמִיָּה אָמְרוּ בְּשֵׁם ר' חִיָּא בַּר אַבָּא: עָתִיד הַקָּדוֹשׁ בָּרוּךְ הוּא לַעֲשׂוֹת צֵל וְחֻפּוֹת לְבַעֲלֵי מִצְוֹת {פירוש: מחזיקי התורה} אֵצֶל בְּנֵי תּוֹרָה בְּגַן עֵדֶן, וְאִית לֵהּ ג' קְרָיִין {וְיֵשׁ לוֹ שְׁלֹשׁה פְּסוּקַים}, חֲדָא {קהלת ז' י''ב}: ''כִּי בְצֵל הַחָכְמָה בְּצֵל הַכָּסֶף''. ב' {יְשַׁעְיָה נ''ו ב'}: ''אַשְׁרֵי אֱנוֹשׁ יַעֲשֶׂה זֹאת וּבֶן אָדָם יַחֲזִיק בָּהּ''. וְהָדֵין: ''עֵץ חַיִּים הִיא לַמַּחֲזִיקִים בָּהּ''. שִׁמְעוֹן אֲחִי עֲזַרְיָה אָמְרוּ מִשְּׁמוֹ {בפרק קמא ב' דזבחים במשנה}, וַהֲלֹא שִׁמְעוֹן הָיָה גָּדוֹל מֵעֲזַרְיָה? אֶלָּא עַל יְדֵי שֶׁהָיָה עֲזַרְיָה עוֹסֵק בִּפְרַקְמַטְיָא וְנוֹתֵן בְּפִיו שֶׁל שִׁמְעוֹן, לְפִיכָךְ נִקְרָא הֲלָכָה עַל שְׁמוֹ, וְדִכְוָתֵהּ {דברים ל''ג י''ח}: ''וְלִזְבוּלוּן אָמַר, שְׂמַח זְבוּלוּן בְּצֵאתֶךָ וְיִשָּׂשכָר בְּאֹהָלֶיךָ'', וַהֲלֹא יִשָּׂשכָר גָּדוֹל מִזְּבוּלוּן? אֶלָּא עַל יְדֵי שֶׁהָיָה זְבוּלוּן מַפְרִישׁ מִיִּשּׁוּב וְעוֹסֵק בִּפְרַקְמַטְיָא וּבָא וְנוֹתֵן לְתוֹךְ פִּיו שֶׁל יִשָּׂשכָר וְנוֹתֵן לוֹ שָׂכָר בַּעֲמָלוֹ, לְפִיכָךְ נִקְרָא הַפָּסוּק עַל שְׁמוֹ שֶׁנֶּאֱמַר: ''שְׂמַח זְבוּלוּן בְּצֵאתֶךָ'' וְגוֹ'. וְגַם בָּעוֹלָם הַזֶּה אֵין נֶחְסָר לוֹ כְּלוּם מֵחֲמַת זֶה, כִּדְאִיתָא בְּמִדְרָשׁ רַבָּה פָּרָשַׁת תְּצַוֶּה {שמות פ' ל''ו} עַל הַפָּסוּק {מִשְׁלֵי ו' כ''ג}: ''כִּי נֵר מִצְוָה וְתוֹרָה אוֹר''. מַהוּ ''כִּי נֵר מִצְוָה''? אֶלָּא כָּל מִי שֶׁעוֹשֶׂה מִצְוָה הוּא כְּאִלּוּ מַדְלִיק נֵר לִפְנֵי הַקָּדוֹשׁ בָּרוּךְ הוּא וּמְחַיֶּה נַפְשׁוֹ שֶׁנִּקְּרֵאת נֵר שֶׁנֶּאֱמַר {משלי כ' כ''ז}: ''נֵר ה' נִשְׁמַת אָדָם''. וּמַהוּ ''וְתוֹרָה אוֹר''? אֶלָּא הַרְבֵּה פְּעָמִים שֶׁאָדָם מְחַשֵּׁב בְּלִבּוֹ לַעֲשׂוֹת מִצְוָה, וְיֵצֶר הָרָע שֶׁבְּתוֹכוֹ אוֹמֵר: מַה לְּךָ לַעֲשׂוֹת מִצְוָה וּמְחַסֵּר אֶת נְכָסֶיךָ? עַד שֶׁאַתָּה נוֹתֵן לַאֲחֵרִים תֵּן לְבָנֶיךָ. וְיֵצֶר טוֹב אוֹמֵר לוֹ: תֵּן לְמִצְוָה. רְאֵה מַה כְּתִיב: ''כִּי נֵר מִצְוָה''. מַה נֵּר הַזֶּה כְּשֶׁהוּא דוֹלֵק, אֲפִלּוּ אֶלֶף אֲלָפִים מַדְלִיקִין הֵימֶנּוּ, אוֹרוֹ בִּמְקוֹמוֹ, כָּךְ, כָּל מִי שֶׁיִּתֵּן לְמִצְוָה, אֵינוֹ מְחַסֵּר אֶת נְכָסָיו, לְכָךְ נֶאֱמַר: ''כִּי נֵר מִצְוָה וְתוֹרָה אוֹר''. וּכְעִין זֶה אִיתָא גַּם כֵּן בַּזֹּהַר הַקָּדוֹשׁ פָּרָשַׁת וַיְחִי. וְזֶה לְשׁוֹנוֹ: 

[[אַמַּאי]] אַקְדִּים בְּבִרְכָּאן זְבוּלוּן לְיִשָּׂשכָר תָּדִיר, וְהָא יִשָׂשכָר אִשְׁתַּדְּלוּתֵהּ בְּאוֹרַיְתָא, וְאוֹרַיְתָא אַקְדִּים בְּכָל אֲתַר, אַמַּאי אַקְדִּים לֵהּ זְבוּלוּן בְּבִרְכָּאן? אֲבוּי אַקדִּים לֵהּ, מֹשֶה אַקְדִּים לֵהּ. אֶלָּא זְבוּלוּן זָכֵי עַל דְּאַפִּיק פִּתָּא מִפּוּמֵהּ וִיהַב לְפוּמֵהּ דְּיִשָּׂשכָר, בְּגִינֵהּ כָּךְ אַקְדִּים לֵהּ בְּבִרְכָּאן. מֵהָכָא אוֹלִיפְנָא מַאן דְּסָעֵיד לְמָרָא דְּאוֹרַיְתָא, נָטֵיל בִּרְכָּאן מֵעֵילָא וְתַתָּא, וְלֹא עוֹד אֶלָּא דְּזָכֵי לִתְרֵין פְּתוֹרָא, מַה דְּלָא זָכֵי בַּר נָשׁ אַחֲרָא. זָכֵי לְעֻתְרָא דִּיבָרֵךְ בְּהַאי עָלְמָא, וְזָכֵי לְמֶהֱוֵי לֵהּ חוּלָקָא בְּעָלְמָא דְּאָתֵי וְכוּ'. עַד כָּאן לְשׁוֹנוֹ. 

CCמִפְּנֵי מַה הִקְדִּים בַּבְּרָכוֹת זְבֻלוּן לְיִשָּׂשכָר תָּמִיד, וַהֲרֵי יִשָׂשכָר עַסְקוֹ בַּתּוֹרָה, וְהַתּוֹרָה קוֹדֶמֶת בְּכָל מָקוֹם, וְלָמָּה הִקְדִּימוּ אֶת זְבֻלוּן בַּבְּרָכוֹת<QM> אָבִיו הִקְדִימוֹ, מֹשֵׁה הִקְדִּימוֹ. אֶלָּא זְבֻלוּן זָכָה עַל שֶׁהוֹצִיא פַּת מִפִּיו, וְנָתַן לְפִיו שֶׁל יִשָּׂשכָר, מִשּׁוּם כָּךְ הִקְדִּימוֹ בַּבְּרָכוֹת. מִכָּאן לָמַדְנוּ, הַתּוֹמֵךְ בְּבַעַל תּוֹרָה, מְקַבֵּל בְּרָכוֹת מִלְּמַעְלָה וּמִלְּמַטָּה, וְלֹא עוֹד אֶלָּא שֶׁזּוֹכֶה לִשְׁנֵי שֻׁלְחָנוֹת, מַה שֶּׁאֵין זוֹכֶה אָדָם אַחֵר. זוֹכֶה לְעֹשֶׁר, שֶׁיִּתְבָּרֵךְ בְּזֶה הָעוֹלָם, וְזוֹכֶה שֶׁיִּהְיֶה לוֹ חֵלֶק בָּעוֹלָם הַבָּא וְכוּ'. DD

[[הג''ה.]][ וּבָזֶה יֵשׁ לְפָרֵשׁ מַה דְּאָמַר הַכָּתוּב: ''שְׂמַח זְבוּלוּן בְּצֵאתֶךָ וְיִשָּׂשכָר בְּאֹהָלֶיךָ''. פֵּרוּשׁ: אַף שֶׁאֵין מִדֶּרֶךְ הַסּוֹחֵר לִשְׂמֹחַ בְּעֵת צֵאתוֹ מִבֵּיתוֹ לִסְחוֹרָה, רַק אַחַר בִּיאָתוֹ לְבֵיתוֹ, פֶּן לֹא יַצְלִיחֶנּוּ הַקָּדוֹשׁ בָּרוּךְ הוּא וְיִהְיֶה עֲמָלוֹ לָרִיק, וּבִפְרָט כְּשֶׁמַּפְלִיג עַל הַיָּם, שֶׁהוּא גַּם כֵּן מְקוֹם סַכָּנָה. לְכָךְ אָמַר מֹשֶה רַבֵּנוּ עָלָיו הַשָּׁלוֹם: אַתָּה זְבוּלוּן תּוּכַל לִשְׂמֹחַ בְּצֵאתֶךָ לְהַפְלִיג בִּסְפִינָה (כְּפֵרוּשׁ רַשִּׁ''י שָׁם), כִּי יִשָּׂשכָר יוֹשֵׁב בְּאֹהָלֶיךָ, אֲשֶׁר יִחַדְתָּ לוֹ לְתוֹרָה וְלִתְעוּדָה, אִם כֵּן בְּוַדַּאי יַצְלִיחֲךָ הַקָּדוֹשׁ בָּרוּךְ הוּא, וּכְמוֹ שֶׁכָּתַב הַזֹּהַר הַקָּדוֹשׁ]. 

[[וְזוֹכֶה]] גַּם כֵּן עֲבוּר זֶה לְבָנִים טוֹבִים וּקדוֹשִׁים שֶׁיֵּצְאוּ מִמֶּנּוּ עֲבוּר זֶה. כִּדְאִיתָא בַּזֹּהַר הַקָּדוֹשׁ פָּרָשַׁת מְצֹרָע {משלי ג' י''ח}: ''עֵץ חַיִּים הִיא לַמַּחֲזִיקים בָּהּ וְתֹמְכֶיהָ מְאֻשָּׁר'' כוּ'. מַאן ''תֹּמְכֶיהָ''? אִלֵּין אִנּוּן דְּמַטִּילִין מְלַאי לְכִיסָן שֶׁל תַּלְמִידֵי חֲכָמִים (נוֹתֵן סְחוֹרָה לְתַלְמִידֵי חֲכָמִים לְהִשְׂתַּכֵּר בָּהֶם) וְכוּ', דְּאִנּוּן דְּמַטִּילִין מְלַאי לְכִיסָן שֶׁל תַּלְמִידֵי חֲכָמִים, אִנּוּן תָּמְכִין לְאוֹרַיְתָא מֵרֵישָׁא עַד סִיּוּמָא דְּגוּפָא, וְכָל מְהֵימָנוּתָא בֵּהּ תַּלְיָא וְאִתְּמַךְ, וְזָכֵי לִבְנִין דְּיִתַּחְזוּן לִנְבִיאֵי מְהֵימָנָא. 

CC''עַץ חַיִּים הִיא לַמַּחֲזִיקִים בָּהּ וְתֹמְכֶיהָ מְאֻשָּׁר'' וְכוּ'. מִי הֵם תּוֹמְכֶיהָ. <QM> אֵלּוּ הַנּוֹתְנִים מְלַאי לְכִיסָם שֶׁל תַּלְמִידֵי חֲכָמִים, שֶׁאוֹתָם הַנּוֹתְנִים מְלַאי לְכִיסָם שֶל תַּלְמִידֵי חֲכָמִים, הֵם תּוֹמְכִים לַתּוֹרָה מֵהָרֹאשׁ עַד סוֹף הַגּוּף, וְכָל הָאֱמוּנָה בָּזֶה תְּלוּיָה וְנִתְמֶכֶת, וְזוֹכֶה לְבָנִים הָרְאוּיִים לִנְבִיאֵי אֱמֶת. DD

[[הג''ה.]][ וּבֶאֱמֶת כְּשֵׁם שֶׁמָּצִינוּ, שֶׁהַקָּדוֹשׁ בָּרוּךְ הוּא קִדֵּשׁ אֶת שֵׁבֶט הַלֵּוִי וְהִזְהִיר לִכְלַל יִשְׂרָאֵל, שֶׁלֹא לַעֲזֹב אֶת הַלֵּוִי, כְּמוֹ שֶׁכָּתוּב {דברים י''ב י''ט}: ''הִשָּׁמֶר לְךָ פֶּן תַּעֲזֹב אֶת הַלֵּוִי כָּל יָמֶיךָ עַל אַדְמָתֶךָ''. כְּעֵין זֶה הוּא גַּם כֵּן רְצוֹן ה' יִתְבָּרַךְ, שֶׁנַּחֲזִיק הָאֲנָשִׁים הַפּוֹרְשִׁים עַצְמָם מֵעִנְיְנֵי הָעוֹלָם כְּדֵי לַעֲבֹד אֶת הַשֵּׁם, כִּי הוּא בְּוַדַּאי עַל כָּל פָּנִים לֹא גָּרַע מִלֵּוִי לְעִנְיָן זֶה. שֶׁזֶּה לְשׁוֹן הָרַמְבַּ''ם בְּהִלְכוֹת שְׁמִטָּה וְיוֹבֵל פֶּרֶק י''ג: וְלָמָּה לֹא זָכָה לֵוִי בְּנַחֲלַת אֶרֶץ יִשְׂרָאֵל וּבְבִזָּתָהּ עִם אֶחָיו? מִפְּנֵי שֶׁהֻבְדַּל לַעֲבֹד אֶת ה' לְשָׁרְתוֹ וּלְהוֹרוֹת דְּרָכָיו הַיְשָׁרִים וּמִשְׁפָּטָיו הַצַּדִּיקִּים לָרַבִּים, שֶׁנֶּאֱמַר {דברים ל''ג י'}: ''יוֹרוּ מִשְׁפָּטֶיךָ לְיַעֲקֹב וְתוֹרָתְךָ לְיִשְׂרָאֵל''. לְפִיכָךְ הֻבְדְּלוּ מִדַּרְכֵי הָעוֹלָם, לֹא עוֹרְכִין מִלְחָמָה כִּשְׁאָר יִשְׂרָאֵל וְלֹא נוֹחֲלִין וְלֹא זוֹכִין לְעַצְמָן בְּכֹחַ גּוּפָן, אֶלָּא הֵם חֵיל ה', שֶׁנֶּאֱמַר {שם י''א}: ''בָּרֵךְ ה' חֵילוֹ''. וְהוּא בָּרוּךְ הוּא זוֹכֶה לָהֶם, שֶׁנֶּאֱמַר {במדבר י''ח כ'}: ''אֲנִי חֶלְקְךָ וְנַחֲלָתֶךָ''. וְלֹא שֵׁבֶטּ לֵוִי בִּלְבַד, אֶלָּא כָּל אִישׁ וְאִישׁ מִכָּל בָּאֵי הָעוֹלָם, שֶׁנָּדְבָה רוּחוֹ אוֹתוֹ וְהֵבִינוֹ מִדַּעְתּוֹ לְהִבָּדֵל לַעֲמֹד לִפְנֵי ה' לְשָׁרְתוֹ וּלְעָבְדוֹ לְדֵעָה אֶת ה' וְהוֹלֵךְ יָשָׁר, כְּמוֹ שֶׁעָשָׂהוּ הָאֱלֹהִים, וּפָרַק מֵעַל צַוָּארוֹ עֹל הַחֶשְׁבּוֹנוֹת הָרַבִּים, אֲשֶׁר בִּקִּשׁוּ בְּנֵי הָאָדָם, הֲרֵי זֶה נִתְקַדֵּשׁ קֹדֶשׁ הַקֳּדָשִׁים, וְיִהְיֶה ה' חֶלְקּוֹ וְנַחֲלָתוֹ לְעוֹלָם וּלְעוֹלְמֵי עוֹלָמִים, וִיזַכֶּה לוֹ בָּעוֹלָם הַזֶּה דָּבָר הַמַּסְפִּיק לוֹ כְּמוֹ שֶׁזִּכָּה לַכֹּהֲנִים לַלְוִיִּם. הֲרֵי דָּוִד עָלָיו הַשָּׁלוֹם אוֹמֵר {תהילים ט''ז ה'}: ''ה' מְנָת חֶלְקִי אַתָּה תּוֹמִיךְ גּוֹרָלִי''. עַד כָּאן לְשׁוֹנוֹ הַנֶּחְמָד]. 

[[וּבִכְלַל]] הַחְזָקַּת תַּלְמִידֵי חֲכָמִים הוּא גַּם כֵּן לְהַשִּׂיא לוֹ בִּתּוֹ, וּכְמַאֲמַר חֲזַ''ל {כתובות קי''א:}, שֶׁמַּעֲלֶה עָלָיו הַכָּתוּב כְּאִלּוּ מִדַּבֵּקּ בַּשְּׁכִינָה. וּכְמוֹ שֶׁכָּתוּב בִּפְסָחִים {מ''ט.}: לְעוֹלָם יִמְכֹּר אָדָם, כָּל מַה שֶּׁיֵּשׁ לוֹ, וְיִשָּׂא בַּת תַּלְמִיד חָכָם וְיַשִּׂיא בִּתּוֹ לְתַלְמִיד חָכָם, שֶׁאִם מֵת אוֹ גּוֹלֶה, יִהְיוּ בָּנָיו תַּלְמִידֵי חֲכָמִים. 

[[וּבִזְמַנֵּנוּ]], בַּעֲוֹנוֹתֵינוּ הָרַבִּים, בְּאֵיזֶה מְקוֹמוֹת קֶרֶן הַתּוֹרָה יָרְדָה לֶעָפָר, וְלוֹמְדֵי הַתּוֹרָה הוֹלְכִין וּמִתְדַּלְדְּלִין, וְאֵין מְאַסֵּף אוֹתָם הַבַּיְתָה לְזִוּוּג עִמָּם. וְיוֹתֵר נָקֵל לִפְעָמִים לְהִמָּצֵא שִׁדּוּךְ הָגוּן לְאִישׁ הַהֲמוֹנִי מִלְּהִמָּצֵא לְלוֹמְדֵי הַתּוֹרָה. וְכַמָּה גָּדְלָה הַמַּכְשֵׁלָה הַזֹּאת, שֶׁעַל יְדֵי זֶה תָּפוּג תּוֹרָה, חַס וְשָׁלוֹם, כְּשֶׁרוֹאִין שֶׁאֵין מִי מַחֲזִיק בְּיָדָם. גַּם עֶלְבּוֹן גָּדוֹל הוּא לַתּוֹרָה, כְּשֶׁלּוֹמְדֶיהָ שְׁכוּלִים וְגַלְמוּדִים, אֵין מְאַסְּפָם הַבַּיְתָה. וְאוֹי לְאוֹתָהּ בּוּשָׁה וְאוֹי לְאוֹתָהּ כְּלִמָּה. מַה נָּשִׁיב לְהַקָּדוֹשׁ בָּרוּךְ הוּא לֶעָתִיד, כְּשֶׁנָּבוֹא לְדִין עַל עֶלְבּוֹן הַתּוֹרָה? וְכִדְאִיתָא בְּזֹהַר חָדָשׁ, שֶׁזֶּה שֶׁאָמַר הַכָּתוּב {מלאכי ג' י''ט}: ''הִנֵּה הַיּוֹם בָּא בֹּעֵר כַּתַּנּוּר'' וְגוֹ' זֶהוּ הַיּוֹם, שֶׁעָתִיד מֹשֶה רַבֵּנוּ עָלָיו הַשָּׁלוֹם לִתְבֹּעַ עֶלְבּוֹן הַתּוֹרָה. וּכְבָר צָוַח עַל זֶה כִּכְרוּכְיָא הַגָּאוֹן ר' יְהוֹנָתָן בְּסֵפֶר ''יַעֲרוֹת דְּבַשׁ''. 

[[וְכָל]] זֶה בָּא מִתַּרְמִית הַיֵּצֶר, שֶׁמֵּסִית לָאָדָם לוֹמַר, שֶׁלֹּא תָּבֹא בִּתּוֹ לְהַצְלָחָה וּלְמַעֲלָה עֶלְיוֹנָה אִם תִּתְחַתֵּן עִם בֶּן תּוֹרָה, מַה שֶּׁאֵין כֵּן אִם תִּתְחַתֵּן עִם פְּלוֹנִי וּפְלוֹנִי. וּבֶאֱמֶת לֹא כֵן הַדָּבָר, כִּי הַקָּדוֹשׁ בָּרוּךְ הוּא, שֶׁהוּא אֱלֹקֵי עוֹלָם וּמֵכִין מָזוֹן לְכָל בְּרוּאָיו כְּמוֹ דִּכְתִיב {תהילים קל''ו כ''ה}: ''נֹתֵן לֶחֶם לְכָל בָּשָׂר'', הַאִם יִמְנַע מָזוֹן מֵהָאָדָם, חַס וְשָׁלוֹם, בַּעֲבוּר שֶׁהוּא לוֹמֵד תּוֹרָתוֹ וּמְקַיֵּם מִצְוֹתָיו? אוֹי וַאֲבוֹי לְמִי שֶׁחוֹשֵׁב כָּזֹאת עַל בּוֹרֵא עוֹלָם יִתְבָּרַךְ. 

[[וְאֵין]] אֲנִי מְדַבֵּר מֵאוֹתָן הָאֲנָשִׁים, שֶׁלֹּא נָגַהּ עֲלֵיהֶם אוֹר הַתּוֹרָה, שֶׁאֵינָם מִשְׁתַּדְּלִין לְהִתְחַתֵּן עִם הַבֶּן תּוֹרָה, אַחֲרֵי שֶׁלֹּא טָעֲמוּ מִנֹּפֶת צוּף אֲמָרֶיהָ, לֹא הִכִּירוּ אֶת מֶתֶק עִנְיָנֶיהָ. כִּי אִם אֲנִי מִתְפַּלֵּא עַל אוֹתָן הָאֲנָשִׁים, בַּעֲלֵי בָּתִּים, בַּעֲלֵי תּוֹרָה, שֶׁמַּכִּירִים אֶת גֹּדֶל עֶרְכָּהּ, שֶׁהֵם מִתְרַשְׁלִים בָּזֶה. גַּם מִזֶּה יֵצֵא קִלְקּוּל גָּדוֹל לִשְׁאָר אֲנָשִׁים, שֶׁאֵינָם חוֹשְׁשִׁים כְּלָל לְהִזְדַּוֵּג עִם הַבֶּן תּוֹרָה. 

[[וּבֶאֱמֶת]] מַה מְּאֹד רָאוּי וְנָכוֹן לְכָל אֶחָד, שֶׁיִּשְׁתַּדֵּל בְּכָל כֹּחוֹ לְהִתְדַּבֵּק עִם הַבֶּן תּוֹרָה, וְאַף אִם צָרִיךְ לְהוֹזִיל עַל זֶה סָךְ רַב מִנְּכָסָיו, וּכְמוֹ שֶׁאָמְרוּ חֲזַ''ל בִּפְסָחִים {מ''ט:}: לְעוֹלָם יִמְכֹּר אָדָם, כָּל מַה שֶּׁיֵּשׁ לוֹ, וְיִשָּׂא בַּת תַּלְמִיד חָכָם וְיַשִּׂיא בִּתּוֹ לְתַלְמִיד חָכָם וְכוּ', וְכָל הַנּוֹתֵן בִּתּוֹ וְכוּ'. 

[[וּבִזְמַנֵּנו]] הַחִיּוּב עוֹד יוֹתֵר וְיוֹתֵר, כִּי כַּאֲשֶׁר יִזְדַּוֵּג עִם תַּלְמִיד חָכָם, יִצְמְחוּ אַחַר כָּךְ מִמֶּנּוּ גַּם כֵּן דּוֹרוֹת שֶׁל יִרְאֵי ה' וּמְקַיְּמֵי מִצְוֹתָיו. לֹא כֵן אִם יַעֲשֶׂה בְּהֶפְכּוֹ, מִי יוֹדֵעַ מַה יּוֹלֵד יוֹם מִיּוֹצְאֵי יְרֵכוֹ, וְכַאֲשֶׁר אָנוּ רוֹאִין בְּחוּשׁ, בַּעֲוֹנוֹתֵינוּ הָרַבִּים, בָּעִתִּים הָאֵלּוּ, שֶׁכָּל מִי שֶׁהוּא יוֹתֵר עָשִׁיר, יוֹתֵר קָשֶׁה לוֹ לְהִנָּצֵל מֵעָרְמַת הַיֵּצֶר וְתַחְבּוּלוֹתָיו. עַל כֵּן יִרְאֶה לְקָּרֵב עַצְמוֹ לַתּוֹרָה וּלְלוֹמְדֶיהָ, וְהַתּוֹרָה אַגּוּנֵא וּמַצְלֵא {מגנה ומצילה}, כְּמוֹ שֶׁאָמְרוּ חֲזַ''ל {סוטָה כ''א.}. 

~ פרק ו' - עוד מעניין החיוב להחזיק תורה 

<b>גַּם זֶה מֵעִנְיַן גֹּדֶל הַחִיּוּב לְהַחֲזִיק הַתּוֹרָה.</b> 

[[וְכָל]] זֶה דִּבַּרְנוּ בְּעִנְיַן הַסְפָּקַת צָרְכֵי אֲנָשִׁים בְּנֵי תּוֹרָה, כְּדֵי שֶׁתְּהֵא הַיְכֹלֶת בְּיָדָם לַעֲסֹק בְּתוֹרַת ה'. וְכָל שֶׁכֵּן שֶׁמִּצְוָה רַבָּה הִיא בְּכָל עִיר וְעִיר, לְמִי שֶׁהַיְכֹלֶת בְּיָדוֹ, לְהִשְׁתַּדֵּל לְהַעֲמִיד יְשִׁיבוֹת שֶׁל תּוֹרָה לִנְעָרִים, שֶׁעֲדַיִן לֹא הִגִּיעוּ לִכְלַל לוֹמְדִים, כְּדֵי שֶׁלֹּא תִּמּוֹט הַתּוֹרָה, חַס וְשָׁלוֹם, שֶׁאִם אֵין גְּדָיִים אֵין תְּיָשִׁים. וְכָל שֶׁכֵּן בִּזְמַנֵּנוּ, שֶׁקֶּרֶן הַתּוֹרָה יָרְדָה, בַּעֲוֹנוֹתֵינוּ הָרַבִּים, כִּמְעַט עַד לֶעָפָר, כַּמָּה צָרִיךְ לְהַחֲזִיק בָּהּ שֶׁלֹּא תִּתְמוֹטֵט, חַס ' וְשָׁלוֹם, לְגַמְרֵי. 

[[וּבַעֲוֹנוֹתֵינוּ]] הָרַבִּים, אָנוּ רוֹאִין בְּעֵינֵינוּ, שֶׁיֵּשׁ הַרְבֵּה נְעָרִים, שֶׁהָיוּ יְכוֹלִים לִהְיוֹת מוֹרֵי הוֹרָאוֹת בְּיִשְׂרָאֵל, וּמִפְּאַת שֶׁאֵין לָהֶם מְלַמֵּד, נִשְׁאָרִים עַמֵּי הָאָרֶץ גְּמוּרִים, וְיֵשׁ מֵהֶם שֶׁיּוֹצְאִים עַל יְדֵי זֶה לְתַרְבּוּת רָעָה גַּם כֵּן. וְאַף אוֹתָן עֲיָרוֹת, שֶׁיֵּשׁ בָּהֶם יְשִׁיבוֹת, הֵם הוֹלְכִים וּמִתְדַּלְדְּלִים, שֶׁלֹּא יִמָּצֵא מִי שֶׁיַּחֲזִיק אוֹתָם כָּרָאוּי בְּהַסְפָּקַת צָרְכֵיהֶם. אוֹי לְעֵינֵינוּ שֶׁכָּךְ רוֹאוֹת, וְאֵין אִישׁ שָׂם עַל לֵב לִמְצֹא מָזוֹר וָתֶרֶף לָזֶה, שֶׁלֹּא תָּפוּג תּוֹרָה, חַס וְשָׁלוֹם. וּמַה נְּדַבֵּר וּמַה נִּצְטַדָּק לִפְנֵי כִסֵּא כְבוֹדוֹ יִתְבָּרַךְ, כְּשֶׁיִּתְבַּע מִמֶּנּוּ עֶלְבּוֹנָהּ שֶׁל תּוֹרָה? שּׁ 

[[וְהָעִקָּר]] תָּלוּי בָּאֲנָשִׁים הַחֲשׁוּבִים אֲשֶׁר בָּעִיר, אֲשֶׁר בְּיָדָם לִמְחוֹת וּלְתַקֵּן, כְּמוֹ שֶׁאָמְרוּ חֲזַ''ל עַל הַפָּסוּק {ויקרא ד' כ''א}: ''חַטַּאת הַקָּהָל הוּא'', וְסָמִיךְ לֵהּ {שם כ''ב}: ''אֲשֶׁר נָשִׂיא יֶחֱטָא'', לְהוֹרוֹת לָנוּ, שֶׁמַּה שֶּׁהַקָּהָל חוֹטְאִין אֵינוֹ אֶלָּא שֶׁהֶחָשׁוּב חוֹטֵא, כִּי הוּא נִתְפָּס בַּעֲוֹנָם, בְּמַה שֶּׁלֹּא רָאָה לְתַקֵּן אֶת הַדָּבָר. 

[[אַךָ]] יְדוּעָה עֲצַת הַיֵּצֶר בָּזֶה, שֶׁבְּבוֹא דְּבַר מִצְוָה כָּזוֹ לְיָדוֹ, עוֹשֵׂהוּ לְעָנָו, לֵאמֹר: אֲנִי הַפָּחוּת שֶׁבָּעִיר, וּדְבָרַי בְּוַדַּאי לֹא יִתְקַבְּלוּ כְּלָל, לָמָּה אַשְׁחִית אֶת דְּבָרַי חִנָּם? אֲבָל כַּאֲשֶׁר יִתְבּוֹנֵן הָאָדָם בְּעַצְמוֹ, יִרְאֶה שֶׁהִיא רַק עֲצַת הַיֵּצֶר, שֶׁהֲרֵי תּוֹךְ כְּדֵי דִּבּוּר, אִם יִגַּע אֶחָד בִּכְבוֹדוֹ נְגִיעָה כָּל דְּהוּ, מִפִּיו לַפִּידִים יַהֲלֹכוּ עָלָיו, וִיעוֹרֵר כַּמָּה אֲנָשִׁים לִהְיוֹת בְּעֶזְרָתוֹ בָּזֶה נֶגֶד חֲבֵרוֹ. וּבְבוֹא עִנְיָן שֶׁל כְּבוֹד ה' לְיָדוֹ עוֹשֵׂהוּ לְעָנָו וּשְׁפַל רוּחַ, אֵין זֹאת, כִּי אִם שֶׁהַיֵּצֶר הָרָע מִתְהַפֵּךְ לָאָדָם כְּנָמֵר בַּחֲבַרְבּוּרוֹתָיו, [וְזֶהוּ מַה שֶּׁרָמְזוּ לָנוּ חֲזַ''ל {ברכות ס''א.}, שֶׁיֵּצֶר הָרָע יוֹשֵׁב בֵּין שְׁנֵי מַפְתְּחֵי הַלֵּב, שֶׁאֵין לוֹ מָקוֹם קָבוּעַֹ כְּמוֹ יֵצֶר הַטּוֹב לְיָמִין, אֶלָּא הוּא מִתְהַפֵּךְ בַּהֲסָתָתוֹ הַכֹּל לְפִי הָעִנְיָן]. 

[[לָכֵן]] הָאִישׁ, שֶׁנָּגְעָה יִרְאַת ה' בְּלִבּוֹ, יִרְאֶה לְהִשְׁתַּדֵּל בְּעִנְיָן זֶה שֶׁל הַחְזָקַת הַתּוֹרָה, לְמַעַן לֹא יִתְבְּעוּ מִמֶּנּוּ לֶעָתִיד עֲבוּר דְּמֵי יִשְׂרָאֵל, כַּיָּדוּעַ שֶׁבַּעֲוֹן בִּטּוּל תּוֹרָה, בָּנִים מֵתִים {שבת ל''ב:}, וְכִדְאִיתָא בְּתָנָא דְּבֵי אֵלִיָּהוּ: כָּל מִי שֶׁסִּפֵּק בְּיָדוֹ לִמְחוֹת, וְלֹא מִחָה, וּלְהַחֲזִיר אֶת יִשְׂרָאֵל לְמוּטָב, וְאֵינוֹ מַחֲזִיר, כָּל הַדָּמִים הַנִּשְׁפָּכִים בְּיִשְׂרָאֵל, אֵינָם אֶלָּא עַל יָדוֹ, שֶׁנֶּאֱמַר {יחזקאל ל''ג ז'}: ''וְאַתָּה בֶּן אָדָם, צוֹפֶה נְתַתִּיךָ לְבֵית יִשְׂרָאֵל, וְשָׁמַעְתָּ מִפִּי דָּבָר וְהִזְהַרְתָּ אֹתָם וְגוֹ': הוּא רָשָׁע בַּעֲוֹנוֹ יָמוּת, וְדָמוֹ מִיָּדְךָ אֲבַקֵּשׁ''. וְגַם לְמַעַן כְּבוֹד ה' וְתוֹרָתוֹ הַקְּדוֹשָׁה, שֶׁנִּתְחַלְּלוּ עַתָּה בַּעֲוֹנוֹתֵינוּ, וְאָז אֵין קֵץ יִהְיֶה לִשְׂכָרוֹ, כְּמוֹ דְּאִיתָא בִּירוּשַׁלְמִי פֶּרֶק בַּתְרָא דִּבְרָכוֹת: אִם רָאִיתָ דּוֹר שֶׁמִּתְרַשְּׁלִין עַצְמָן מִן הַתּוֹרָה, עֲמֹד וְהַחֲזֵק בָּהּ, וְאַתָּה נוֹטֵל שְׂכַר כֻּלָּם. 

[[וְאַף]] שֶׁיָּדוּעַ לַכֹּל, שֶׁהַיּוֹם לְפִי חֶסְרוֹן הַהַשְׁפָּעָה שֶׁנִּתְהַוָּה, בַּעֲוֹנוֹתֵינוּ הָרַבִּים, וּשְׁאָר סִבּוֹת, לֹא בְּנָקֵל יוּכַל הַמִּשְׁתַּדֵּל לְהוֹצִיא דָּבָר זֶה מִן הַכֹּחַ אֶל * הַפֹּעַל, אַף עַל פִּי כֵן אַל יִתְעַצֵּל בָּזֶה כִּי לְפוּם צַעֲרָא אַגְרָא. וַאֲפִלּוּ אִם יִמָּצְאוּ אֵיזֶה אֲנָשִׁים שֶׁיְּבַזּוּהוּ עֲבוּר זֶה, לֹא יָחוּשׁ לָזֶה כְּלָל. וְיֵדַע שֶׁעַל יְדֵי זֶה יִהְיֶה שְׂכָרוֹ יוֹתֵר גָּדוֹל, שֶׁסָּבַל עֶלְבּוֹן עֲבוּר הַקָדוֹשׁ בָּרוּךְ הוּא. וּכְעֵין זֶה אִיתָא בִּירוּשַׁלְמִי בְּפֶרֶק בַּתְרָא דְּפֵאָה {ח' ו'} לְעִנְיַן גַּבָּאֵי צְדָקָה וְזֶה לְשׁוֹנוֹ: 

ר' אֶלְעָזָר הֲוָה פַּרְנָס, חַד זְמַן נָחֵית לְבֵיתֵהּ, אֲמַר לְהוּ: מַאי עַבְדִיתוּן? אָמְרוּ לֵהּ: אֲתָא חַד סִיעָה וְאָכְלִין וְשָׁתִין, וְצָלוּ עֲלָךְ. אֲמַר לְהוּ: לֵיכָּא אֲגַר טוֹב. נָחֵית זְמַן תִּנְיָן, אֲמַר לְהוּ: מַאי עַבְדִיתוּן? אָמְרוּ לֵהּ: אֲתָא חַד סִיעָה חוֹרִי וְאָכְלִין וְשָׁתִין וְאַקלוּנָךְ (בִּזּוּ אוֹתְךָ). אֲמַר לְהוּ: כְּדֵין אִיכָּא אֲגַר טוֹב. 

CCר' אֶלְעזָר הָיָה גַּבַּאי צְדָקָה. פַּעַם אַחַת הִגִּיעַ לְבֵיתוֹ, שָׁאַל: מַה נַּעֲשָׂה, (כְּשֶׁלא הָיִיתִי בַּבַּיִת). <QM> אָמְרוּ לוֹ: הִגִּיעָה חֲבוּרָה אַחַת וְאָכְלוּ וְשָׁתוּ וְהִתְפַּלְּלוּ עלֶיךְ. אָמַר לָהֶם: אֵין לִי מִזֶּה שָׂכָר טוֹב. פַּעַם אַחֶרֶת, כְּשֶׁלֹא הָיָה בַּבַּיִת, שָׁאַל: מַה נַּעֲשָׂה. <QM> אָמְרוּ לוֹ: הִגִּיעה חֲבוּרָה אַחַת אַחֶרֶת, וְאָכְלוּ וְשָׁתוּ וּבִזּוּ אוֹתְךְ. אָמַר לָהֶם: עַכְשָׁיו יֵשׁ לִי שָׂכָר טוֹב. DD

[[וְאִיתָא]] בְּאָבוֹת דְּרַבִּי נָתָן: פַּעַם אַחַת בְּצַעַר מִמֵּאָה פְּעָמִים שֶׁלֹּא בְּצַעַר {פרק ג' משנה ו'}. וּלְהֶפֶךָ גֹּדֶל הָעֹנֶשׁ, לְמִי שֶׁאֵינוֹ מַחֲזִי וַיִּשְׁלַח וְזֶה לְשׁוֹנוֹ: 

מַאן דְּלָעֵי בְּאוֹרַיְתָא, וְלֵית מַאן דְּסָמִיךְ לֵהּ, וְלָא אִשְׁתְּכַּח מַאן דְּאָטֵיל מְלַאי לְכִיסֵהּ לְאִתְתַּקָּפָא, עַל דָּא אוֹרַיְתָא קמִשְׁתַּכְּחָא בְּכָל דָּרָא וְדָרָא, וְאִתְחַלַּשׁ תָּקְפָּא דְּאוֹרַיְתָא כָּל יוֹמָא וְיוֹמָא, בְּגִין דְּלֵית לוֹן לְאִנּוּן דְּלָעָאן בְּאוֹרַיְתָא עַל מַה דְּסָמְכִין, וּמַלְכוּת עוֹבְדֵי כּוֹכָבִים וּמַזָּלוֹת אִתְתַּקַּף בְּכָל יוֹמָא וְיוֹמָא. תָּא חֲזֵי, כַּמָּה גָּרֵים חוֹבָא דָּא, דִּבְגִין דְּלֵית מַאן דְּאַסְמִיךְ לְאוֹרַיְתָא כִּדְקָא יָאוּת, אִנּוּן סָמְכִין חָלְשִׁין (פֵּרוּשׁ: בָּעוֹלָמוֹת הָעֶלְיוֹנִים הַקְּדוֹשִׁים יֵשׁ עוֹלָמוֹת שֶׁנִּקרָאִין סָמְכִין דְּאוֹרַיְתָא, וְזֶהוּ שֶׁאָמַר: אִנּוּן סָמְכִין, רוֹצֶה לוֹמַר: אוֹתָן הָעוֹלָמוֹת חָלְשִׁין, כִּבְיָכוֹל תָּשַׁשׁ כֹּחָם) וְגָרְמִין (רוֹצֶה לוֹמַר, אוֹתָם, שֶׁאֵינָם מַחֲזִיקין יְדֵי לוֹמְדֵי תּוֹרָה גּוֹרְמִים) לְאִתְתַּקָּפָא לְהַהוּא, דְּלֵית לֵהּ שׁוֹקַיִן וְרַגְלַיִן, לְקַיָּמָא. (פֵּרוּשׁ: לַס''מ וְנָחָשׁ הַקַּדְמוֹנִי שֶׁהֵם עוֹלָמוֹת הַקְּלִפּוֹת). 

CCמִי שֶׁעוֹסֵק בַּתּוֹרָה, וְאֵין מִי שֶׁיִּתְמֹךְ בּוֹ, וְלֹא נִמְצָא מִי. שֶיַּכְנִיס מְלַאי לְכִיסוֹ לְחַזְּקוֹ, בִּגְלַל זֶה הַתּוֹרָה מִשְׁתַּכַּחַת בְּכָל דּוֹר וָדוֹר, וְנֶחְלָ. ש כֹּחַ הַתּוֹרָה בְּכָל יוֹם וָיוֹם, מִפְּנֵי. שֶאֵין לָהֶם לְאוֹתָם. שֶעוֹסְקִים בְּתוֹרָה עַל מַה שֶּׁיִּסְמֹכוּ. וּמַלְכוּת עוֹבְדֵי כּוֹכָבִים מִתְחַזֶּקֶת בְּכָל יוֹם וָיוֹם, בֹּא וּרְאֵה מַה גּוֹרֵם חֵטְא זֶה, שֶׁמִּפְּנֵי שֶׁאֵין מִי שֶׁיִּסְמֹךְ הַתּוֹרָה כָּרָאוּי. אוֹתָם הַסּוֹמְכִים (פֵּרוּש: עוֹלָמוֹת עֶלְיוֹנִים הַנִּקְרָאִים סוֹמְכִים) נֶחֱלָשִׁים, וְגוֹרְמִים שֶׁיִּתְגַּבֵּר אוֹתוֹ. שֶאֵין לוֹ שׁוֹקַיִם וְרַגְלַיִם לַעַמֹד. DD

פָּתַח וְאָמַר {בראשית ג' י''ד}: ''וַיֹּאמֶר ה' אֱלֹהִים אֶל הַנָּחָשׁ, כִּי עָשִׂיתָ זֹאת, אָרוּר אַתָּה מִכָּל הַבְּהֵמָה וְגוֹ' עַל גְּחֹנְךָ תֵּלֵךְ''. מַאי ''עַל גְּחֹנְךָ תֵּלֵךְ''? דְּאִתְּבַרוּ סָמְכִין דִּילֵהּ, וְקַצִּיצוּ רַגְלוֹי וְלֵית לֵהּ עַל מַה דְּקָאֵים. כֵּן יִשְׂרָאֵל לָא בָּעַאן לְסַמְכָא לֵהּ לְאוֹרַיְתָא, אִנּוּן יָהֲבִין לֵהּ סָמְכִין וְשׁוֹקַּיִן לְקַיָּמָא וּלְאִתְעַכָּבָא בְּהוּ, עַד כָּאן לְשׁוֹן הַזֹּהַר הַקָּדוֹשׁ. 

CCפָּתַח וְאָמַר: ''וַיֹּאמֶר ה' אֱלֹקִים אֶל הַנָּחָשׁ כִּי עשִׂיתָ זֹאת אָרוּר אַתָּה מִכָּל הַבְּהֵמָה וְגוֹ' עַל גְּחֹנְךְ תֵלֵךְ''. מַאי עַל גְּחֹנְךְ תֵלֵךְ. <QM>. שֶנִּשְבְּרוּ הַתְּמִיכוֹת שֶׁלּוֹ וְנִקְצְצוּ רַגְלָיו וְאֵין לוֹ עַל מַה שֶּׁיַּעֲמֹד. וּכְשֶׁיִּשְׂרָאֵל אֵינָם רוֹצִים לִסְמֹךְ הַתּוֹרָה, הֵם נוֹתְנִים לוֹ תְמִיכוֹת וְשׁוֹקַיִם לַעֲמֹד וּלְהִתְקַיֵּם בָּהֶם, עַד כָּאן לְשׁוֹנוֹ. DD

[[וְדַע]] עוֹד, שֶׁנִּמְצָא בַּסְּפָרִים הַקְּדוֹשִׁים, שֶׁהָאָדָם הַמַּחֲזִיק לוֹמְדֵי תּוֹרָה, אַף עַל פִּי שֶׁהָיָה עַם הָאָרֶץ בָּעוֹלָם הַזֶּה, זוֹכֶה שֶׁלֶּעָתִיד יֵדַע גַּם הוּא אֶת הַתּוֹרָה. וּבֶאֱמֶת דָּבָר פָּשׁוּט הוּא, כֵּיוָן שֶׁיֵּשׁ לוֹ חֵלֶקּ בְּעֶצֶם שְׂכַר תּוֹרָתוֹ, וְיָדוּעַ דְהַתַּעֲנוּגִים הַגְּדוֹלִים שֶׁבְּגַן עֵדֶן מִתְהַוִּים מֵעֶצֶם רוּחָנִיּוּת הַתּוֹרָה, מִמֵּילָא צָרִיךְ לֵידַע אֶת הַתּוֹרָה. 

[[וְאִם]] כֵּן יַחְשֹׁב כָּל אָדָם בְּעַצְמוֹ, אֵיךְ שֶׁצָּרִיךְ לְהַחֲזִיק לוֹמְדֵי הַתּוֹרָה, דַּהֲלֹא בָּעוֹלָם הַזֶּה, אִם הָיוּ אוֹמְרִין לָאָדָם שֶׁאֵינֶנּוּ בֶּן תּוֹרָה (אוֹ אֲפִלּוּ אִם הוּא לַמְדָּן, אַךְ הַמַּסֶּכֶת שֶׁחֲבֵרוֹ הַתַּלְמִיד חָכָם הֶעָנִי לוֹמֵד עַתָּה, הוּא לֹא לָמַד אוֹתָהּ עֲדַיִן): כַּמָּה הָיִיתָ רוֹצֶה לִתֵּן, עֲבוּר שֶׁתִּהְיֶה בָּקִי בְּעַל פֶּה בְּמַסֶּכֶת פְּלוֹנִית וּפְלוֹנִית, אוֹ בְּיוֹרֶה דֵּעָה אוֹ בְּחֹשֶן מִשְׁפָּט? בְּוַדַּאי הָיָה מֵשִׁיב: אֶתֵּן כָּל מַה שֶּׁיִּהְיֶה בִּיכָלְתִּי, אֲפִלּוּ בְּעַד פֶּרֶק אֶחָד, וְכָל שֶׁכֵּן עֲבוּר מַסֶּכֶת שְׁלֵמָה. וְזֶה אֲפִלּוּ בָּעוֹלָם הַזּה, שֶׁאֵין אָנוּ מַכִּירִין אֶת גֹּדֶל קְדֻשַׁת הַתּוֹרָה וְגֹדֶל עֶרְכָּהּ, וְכָל שֶׁכֵּן בָּעוֹלָם הַבָּא, שֶׁשָּׁם יִרְאֶה כָּל אֶחָד בָּעַיִן אֶת גֹּדֶל קְדֻשַׁת הַתּוֹרָה וְיַשִּׂיג אֶת רוּם עֶרְכָּהּ. וְכַיָּדוּעַ מִמַּה דְּאִיתָא בַּזֹּהַר הַקָדוֹשׁ, דְּמַאן דְּיָרֵית מַסֶּכֶת חֲדָא יָרֵית עָלְמָא חֲדָא {מי שיורש (שקונה) מסכת אחת יורש (קונה) עולם אחד}. אֵיךְ יִשְׂמַח אַחַר כָּךְ בְּחֵלֶק הַתּוֹרָה, שֶׁיִּמְצָא מְזֻמָּן לְפָנָיו, אֲשֶׁר לֹא עָמַל בּוֹ בָּעוֹלָם הַזֶּה, וְרַק בְּעַד הַמְּעַט שֶׁהִפְרִישׁ מֵעֲמָלוֹ בְּעוֹדוֹ בְּחַיָּיו. וְכַאֲשֶׁר יִתְבּוֹנֵן הָאָדָם תָּמִיד בְּזֶה בְּעוֹדוֹ בְּחַיָּיו, יָרוּץ אַחַר בַּעֲלֵי תּוֹרָה וְיִרְצֶה לְהִתְדַּבֵּק בָּהֶם וּלְהַחֲזִיק אוֹתָם, הַרְבֵּה יוֹתֵר מִמַּה שֶּׁאָדָם רָץ אַחַר שֻׁתָּף אֶחָד לְהִשְׁתַּתֵּף עִמּוֹ בְּעִנְיְנֵי הָעוֹלָם הַזֶּה. 

~ פרק ז' - שכר המחזיק בניו לתלמוד תורה ולהיפך 

<b>בּוֹ יְבֹאַר גֹּדֶל שְׂכַר הַמַּחֲזִיק בָּנָיו לְתַלְמוּד תּוֹרָה, וּלְהֶפֶךְ, גֹּדֶל עָנְשׁוֹ, חַס וְשָׁלוֹם.</b> 

[[וּבַעֲוֹנוֹתֵינוּ]] הָרַבִּים, כַּמָּה וְכַמָּה אֲנָשִׁים מְרַפִּים יְדֵיהֶם מִן הַתּוֹרָה, וְאֵינָם חוֹשְׁבִים עַל הָעֹנֶשׁ הַגָּדוֹל הַמְעֻתָּד לָבוֹא עֲבוּר בִּטּוּל תּוֹרָה, כְּמוֹ שֶׁכָּתוּב בְּמִדְרַשׁ מִשְׁלֵי פָּרָשָׁה י': אָמַר ר' יִשְׁמָעֵאל: בֹּא וּרְאֵה, כַּמָּה קָשֶׁה יוֹם הַדִּין, שֶׁעָתִיד הַקָּדוֹשׁ בָּרוּךְ הוּא לָדוּן אֶת כָּל הָעוֹלָם כֻּלּוֹ וְכוּ'. בָּא מִי שֶׁיֵּשׁ בְּיָדוֹ מִקְרָא וְאֵין בְּיָדוֹ מִשְׁנָה, הַקָּדוֹשׁ בָּרוּךְ הוּא הוֹפֵךְ אֶת פָּנָיו מִמֶּנּוּ, וּמְצֵרֵי גֵּיהִנֹּם מִתְגַּבְּרִין בּוֹ כוּ', וְהֵם נוֹטְלִין אוֹתוֹ וּמַשְׁלִיכִין אוֹתוֹ לַגֵּיהִנֹּם. בָּא מִי שֶׁיֵּשׁ בְּיָדוֹ ב' סְדָרִים אוֹ ג', הַקָּדוֹשׁ בָּרוּךְ הוּא אוֹמֵר לוֹ: בְּנִי, כָּל הַהֲלָכוֹת לָמָּה לֹא שָׁנִיתָ אוֹתָם? כוּ'. בָּא מִי שֶׁיֵּשׁ בְּיָדוֹ הֲלָכוֹת, אוֹמֵר לוֹ: בְּנִי, תּוֹרַת כֹּהֲנִים לָמָּה לֹא שָׁנִיתָ? שֶׁיֵּשׁ בּוֹ וְכוּ'. בָּא מִי שֶׁיֵּשׁ בְּיָדוֹ תּוֹרַת כֹּהֲנִים, הַקָּדוֹשׁ בָּרוּךְ הוּא אוֹמֵר לוֹ: בְּנִי, חֲמִשָּׁה חֻמְּשֵׁי תּוֹרָה לָמָּה לֹא שָׁנִיתָ? שֶׁיֵּשׁ בָּהֶם קרִיאַת שְׁמַע תְּפִלִּין וּמְזוּזָה. בָּא מִי שֶׁיֵּשׁ בְּיָדוֹ חֲמִשָׁה חֻמְּשֵׁי תּוֹרָה, אוֹמֵר לוֹ הַקָּדוֹשׁ בָּרוּךְ הוּא: לָמָּה לֹא לָמַדְתָּ הַגָּדָה? כוּ'. בָּא מִי שֶׁיֵּשׁ בְּיָדוֹ הַגָּדָה, הַקָּדוֹשׁ בָּרוּךְ הוּא אוֹמֵר לוֹ: בְּנִי, תַּלְמוּד לָמָּה לֹא לָמַדְתָּ? וְכוּ'. בָּא מִי שֶׁיֵּשׁ בְּיָדוֹ תַּלְמוּד, הַקָּדוֹשׁ בָּרוּךְ הוּא אוֹמֵר לוֹ: בְּנִי, הוֹאִיל וְנִתְעַסַּקְתָּ בְּתַלְמוּד, צָפִיתָ בַּמֶּרְכָּבָה כוּ', כִּסֵּא כְּבוֹדִי אֵיךְ הוּא עוֹמֵד? כוּ' חַשְׁמַל אֵיךְ הוּא עוֹמֵד? וְכוּ', וּבְכַמָּה פָּנִים הוּא מִתְהַפֵּךְ? כוּ', עַיֵּן שָׁם בְּאֹרֶךְ. 

[[וּבְיוֹתֵר]] מִזֶּה, שֶׁגַּם אֶת בְּנֵיהֶם אֵינָם מַחֲזִיקִים לַתּוֹרָה וְאֵינָם נוֹתְנִים אוֹתָם לְבֵית הַסֵּפֶר, רַק עַד שֶׁיֵּדְעוּ מְעַט חֻמָּשׁ, אוֹי וַאֲבוֹי, שֶׁכָּךְ עָלְתָה בְּיָמֵינוּ. הֲלֹא יָדוּעַ הוּא מַה שֶּׁנִּפְסַק בְּיוֹרֶה דֵּעָה בְּסִימָן רמ"ה סָעִיף ו', דְּהֵיכָא דְּאֶפְשָׁר לוֹ לְהָאָב, מִצְוָה עָלָיו לְלַמְּדוֹ בְּשָׂכָר, עַד שֶׁיֵּדַע מִשְׁנָה וּגְמָרָא הֲלָכוֹת וְאַגָּדוֹת. 

[[וְיָדַעְתִּי]] אֶת תֵּרוּצָם שֶׁיֹּאמְרוּ, דִּדְחִיקָא לְהוּ שַׁעְתָּא {שדחוקה להם השעה}, אֲבָל בֶּאֱמֶת, כַּאֲשֶׁר יִתְבּוֹנְנוּ הֵיטֵב בְּנַפְשָׁם יֵדְעוּ, כִּי רַק הַיֵּצֶר מַתְעֶה אוֹתָם. כִּי הֲלֹא עַל שְׁאָר דְּבָרִים, שֶׁהוּא רַק תּוֹעֶלֶת גּוּפָנִי לַבֵּן, כָּל אֶחָד עוֹזֵר לִבְנוֹ בְּכָל כֹּחוֹתָיו יוֹתֵר מִכְּפִי יְכָלְתּוֹ וְגַם כַּמָּה פְּעָמִים מוֹסֵר אֶת נַפְשׁוֹ לְסַכָּנַת הָאֲבַדּוֹן עֲבוּרוֹ, דְּהַיְנוּ שֶׁהוּא עוֹשֶׂה דְּבָרִים שֶׁהוּא שֶׁלֹּא כַּדִּין, בֵּין אָדָם לַחֲבֵרוֹ וּבֵין אָדָם לַמָּקוֹם, וְהוּא מִתְבָּרֵךְ בִּלְבָבוֹ לֵאמֹר: שָׁלוֹם יִהְיֶה לִי, כִּי אֲנִי עוֹשֶׂה בָּזֶה צְדָקָה בְּכָל עֵת לְפַרְנֵס בְּנֵי בֵּיתִי. וּכְשֶׁהוּא צָרִיךְ לְחַזֵּקּ אֶת בְּנוֹ לְתוֹרָה, שֶׁיֵּדַע אֵיךְ לַעֲבֹד אֶת ה', וְהוּא מֵבִיא בָּזֶה לַבֵּן וְגַם לְעַצְמוֹ חַיֵּי עוֹלָם הַבָּא, כְּמוֹ שֶׁנַּעְתִּיק לְקַמָּן מִמִּדְרְשֵׁי חֲזַ''ל, הוּא אוֹמֵר דִּדְחִיקָא לֵהּ שַׁעְתָּא. וַהֲרֵי זֶה כְּמוֹ שֶׁאָמַר הַכָּתוּב {ישעיה מ''ג כ''ב}: ''וְלֹא אֹתִי קָרָאתָ יַעֲקֹּב, כִּי יָגַעְתָּ בִּי יִשְׂרָאֵל'', ''בִּי" דַּיְקָּא. וְאִיתָא בַּמִּדְרָשׁ עַל זֶה הַכּתוּב {אסתר רבה פרשה ג'}: כָּל יוֹמָא טָרֵי (הוּא נוֹשֵׂא וְנוֹתֵן) לָא לָעֵי, צַלֵּי וְלָעֵי. {כל היום עסוק בעבודתו ואינו עייף, וכשמתפלל עייף}. וּבֶאֱמֶת הוֹצָאַת בָּנָיו לְתַלְמוּד תּוֹרָה הוּא חוּץ מִמְּזוֹנוֹת, הַקְּצוּבִין לוֹ מֵרֹאשׁ הַשָּׁנָה כְּמוֹ שֶׁאָמְרוּ חֲזַ''ל {בביצה ט''ז.}: כָּל מְזוֹנוֹתָיו שֶׁל אָדָם קצוּבִין לוֹ מֵרֹאשׁ הַשָּׁנָה עַד יוֹם הַכִּפּוּרִים, חוּץ מֵהוֹצָאַת שַׁבָּתוֹת וְכוּ' וְהוֹצָאַת בָּנָיו לְתַלְמוּד תּוֹרָה, שֶׁאִם פָּחַת פּוֹחֲתִין לוֹ, וְאִם מוֹסִיף מוֹסִיפִין לוֹ. לֵךְ נָא רְאֵה, מַה שֶּׁאָמְרוּ חֲזַ''ל {בקדושין ל.}: כָּל הַמְלַמֵּד אֶת בֶּן בְּנוֹ תּוֹרָה, מַעֲלֶה עָלָיו הַכָּתוּב, כְּאִלּוּ קבְּלָהּ מֵהַר סִינַי שֶׁנֶּאֱמַר {דברים ד' ט'}: ''וְהוֹדַעְתָּם לְבָנֶיךָ וְלִבְנֵי בָנֶיךָ'', וְסָמִיךְ לֵהּ {שם י'}: ''יוֹם אֲשֶׁר עָמַדְתָּ לִפְנֵי ה' אֱלֹהֶיךָ בְּחֹרֵב''. גַּם עַל יְדֵי זֶה זוֹכֶה לַאֲרִיכוּת יָמִים, הוּא וּבָנָיו. כְּמוֹ דִּכְתִיב {דברים י''א י''ט}: ''וְלִמַּדְתֶּם אֹתָם אֶת בְּנֵיכֶם'' וְגוֹ' וְסָמִיךְ לֵהּ {דברים י''א כ''א}: ''לְמַעַן יִרְבּוּ יְמֵיכֶם וִימֵי בְנֵיכֶם'' וְגוֹ; 

[[גַּם]] עַל יְדֵי לִמּוּד תּוֹרָתוֹ שֶׁל הַבֵּן זוֹכֶה לְהִנָּצֵל מִן הַגֵּיהִנֹּם, כִּדְאִיתָא בְּתָנָא דְּבֵי אֵלִיָּהוּ זוּטָא פֶּרֶק י''ב: עַמֵּי הָאָרֶץ שֶׁהִקְרוּ וְהִשְׁנוּ אֶת בְּנֵיהֶן תּוֹרָה, בְּנֵיהֶן מַצִּילִין אֶת אֲבִיהֶן מֵאוֹתָהּ בּוּשָׁה וְחֶרְפָּה וּמֵאוֹתָהּ כְּלִמָּה וּמִדִּינָהּ שֶׁל גֵּיהִנֹּם. וְלִפְעָמִים זוֹכֶה גַּם כֵּן לְהִמָּנוֹת עֲבוּר זֶה בֵּין הַצַּדִּיקים כְּמוֹ שֶׁאִיתָא בַּמִּדְרָשׁ הַנֶּעְלָם שֶׁל רוּת פֶּרֶק שֵׁנִי: 

ר' זְמִירָאָה נָפַקּ לַחֲקַל אוֹנוֹ, חָמָא בְּאִנּוּן בְּקָעוּ קַרְדּוֹנֵיתָא (פֵּרוּשׁ: בֵּין הַבְּקָעִים שֶׁל הָרֵי אֲרָרָט) קוּמַטְרֵי שַׁלְהוּבֵי דְּסָלְקָן (פֵּרוּשׁ: מַשְׂאֵת שַׁלְהֶבֶת עוֹלִים מִשָּׁם). אַרְכִּין אוּדְנֵהּ (פֵּרוּשׁ: הִטָּה אָזְנוֹ) וְשָׁמַע קָלִין. אָמַר לֵהּ הַהוּא עַרְבָּאָה: זִיל בַּהֲדִי וְאַרְאֶה לָךְ פְּלִיאָן טְמִירִין מִבְּנֵי נָשָׁא. אָזַל עִמֵּהּ אֲחוֹרֵי טִנָּרָא (סֶלַע) וְחָמֵי בְּקִיעִין אַחֲרָנִין וְשַׁלְהוֹבִין סָלְקִּין לְעֵילָא, שָׁמְעוּ קָּלִין אַחֲרָנִין, אָמַר לֵהּ: אַרְכִּין אוּדְנֵךְ הָכָא וְכוּ'. אַרְכִּין אוּדְנֵהּ וְשָׁמְעִין קָלִין דְּאָמְרִין: וַי, וַי, וַדַּאי הָא אֲתַר דָּא חַד מֵאִנּוּן דּוּכְתֵי דְּגֵיהִנֹּם הָכָא. וְעָבַר הַהוּא עַרְבָּאָה וְאִשְׁתָּאַר הוּא, אַדְהָכֵי גָּחִין גּוֹ דּוּכְתָּא אַחֲרָא וְחָמָא חַד בַּר נָשׁ דַּהֲוָה רָמֵי קָלִין, הֲווֹ נָטְלִין לֵהּ וְאַעֲלִין לֵהּ לְעָמְקָא דִּמְדוֹרָא אַחֲרִינָא וְאַכְסָאֵי וְלָא חָמֵי יָתִיר. אִדְמוּךְ, חָמָא בְּחֶלְמָא הַהוּא גַּבְרָא, אָמַר לֵהּ: מַאן אַתְּ? אָמַר לֵהּ: דְּיוּדָאֵי חַיָּבָא אֲנָא, דְּלָא שְׁבַקְּנָא בִּישִׁין חַטָּאִין בְּעָלְמָא דְּלָא עֲבַדְנָא. אָמַר לֵהּ בְּגוֹ חֶלְמָא: מַה שְּׁמָךְ? אָמַר לֵהּ: לָא יְדַעְנָא, דְּחַיָּבֵי גֵּיהִנֹּם לָא דָּכְרִין שְׁמַיְיהוּ, אָמַר לֵהּ: שְׁמָא דְּדוּכְתָּךְ מַהוּ? אָמַר לֵהּ: בִּגְלִילָא עִלָּאָה קַצָּבָא הֲוֵינָא, וּמִגּוֹ בִּישִׁין סַגִּיאִין דַּעֲבַדְנָא הָתָם דָיְנִין לְהַהוּא בַּר נָשׁ תְּלָתָא זִמְנִין בִּימָמָא וּתְלָתָא זִמְנִין בְּלֵילְיָא. קָם מִתַּמָּן וְאָזַל לֵהּ לִגְלִילָא עִלָּאָה. שָׁמַע קָּוֹל יַנּוּקָא דַּהֲוָה אָמְרִין {משלי ב' ד'}: ''אִם תְּבַקְּשֶׁנָּה כַכָּסֶף וְכַמַּטְמוֹנִים תַּחְפְּשֶׂנָּה, אָז תָּבִין יִרְאַת ה'''. אָזַל לְבֵי מִדְרָשָׁא אַחֲרָא שָׁמַע קָּל יַנּוּקָּא אַחֲרָא דַּהֲוָה אָמַר {צפניה ב' ג'}: ''בַּקְּשׁוּ צֶדֶק בַּקְּשׁוּ עֲנ<AMATSוה, אוּלַי תִּסָּתְרוּ'' וְגוֹ'. אָזַל חִפֵּשׂ אַתְרֵהּ דְּהַהוּא גַּבְרָא רָשָׁע, וּלְחַד יַנּוּקָא קָא שָׁאַל. אָמַר לֵהּ: רַבִּי, תֵּיתֵי כָּךְ וְכָךְ לְהַהוּא גַּבְרָא, דְלָא שָׁבַק בִּישִׁין וְחַטּאִין בְּעָלְמָא דְּלָא עָבַד. כָּךְ וְכָךְ תְּהֵא לְהַהוּא גַּבְרָא רָשָׁע וּלְהַהוּא יַנּוּקָא דִּינִיקוּ לֵהּ. אָמַר לֵהּ: בְּרָא שְׁבַק בְּעָלְמָא? אָמַר לֵהּ: הֵן, חַד בְּרָא שְׁבַק וְהוּא רָשָׁע כַּאֲבוּהּ, וְאִיהוּ יְנוּקָא דְּאָזַל בְּבֵי מִטְבְּחַיָּא. חִפֵּשׂ אֲבַתְרֵהּ וְנָטִיל לֵהּ וְלָעֵי לֵהּ בְּאוֹרַיְתָא, עַד דְּאוֹלִיף לֵהּ מִקְרָא וּצְלוֹתָא וּקְרִיאַת שְׁמַע. לְבָתַר אוֹלִיף לֵהּ מִשְׁנָה וְתַלְמוּד וַהֲלָכוֹת וְאַגָּדוֹת עַד דְּאִתְחַכַּם יָתִיר, ִ וְהַיְנוּ רַבִּי נַחוּם הַפָּקּוּלִי. אַמַּאי קָרוּ לֵהּ הַפָּקוּלִי? כְּמוֹ דְּאָמַר {ישעיה כ''ח ז'}: ''פָּקוּ פְּלִילִיָּה'', דְּאַפִּיק לֵהּ לַאֲבוּהּ מִן דִּינָא דְּהַהוּא עָלְמָא, וְכַמָּה חַכִּימֵי דָּרָא דְּנָפְקֵּי מִנַּהּ וְאִקְרוּן ''פָּקּוּלִי''. הַהוּא גַּבְרָא אָתֵי לֵהּ בְּחֶלְמָא וְאָמַר לֵהּ: רַבִּי, כְּמָה דְּאַנְתְּ נִחַמְתְּ לִי, כֵּן יְנַחֵם הַקָּדוֹשׁ בָּרוּךְ הוּא אוֹתָךְ, דְּהָא מִן יוֹמָא דְּיָדַע בְּנִי פָּסוּק חַד פָּקוּ לִי מִן דִּינָאִי. כֵּיוָן דְּקָרָא קְרִיאַת שְׁמַע סָלְקַין דִּינָאִי בֵּין בִּימָמָא בֵּין בְּלֵילְיָא זִמְנָא חַד. כֵּיוָן דְּקָרֵי בֵּי רַב אִעָבְּרוּ דִּינָאִי מִכֹּל וָכֹל. יוֹמָא דְּאִתְחַכַּם וְקָרוּ לֵהּ רַבִּי אַתְקִּינוּ כֻּרְסִי בֵּין צַדִּיקַיָּא בְּגִינְתָא דְּעֵדֶן. וּבְכָל יוֹמָא וְיוֹמָא דְאִתְחַדְּשָׁא אוֹרַיְתָא בִּשְׁמֵהּ, מְעַטְּרִין לִי בַּעֲטָרָא עִלָּאָה דְּצַדִּיקַיָּא מִתְעַטְּרִין, בְּגִינָךְ זָכִינָא בְּכָל הַאי יְקָר. זַכָּאָה אִיהוּ חֶלְקַהּ מַאן דְּשָׁבַק בְּרָא דְּלָעֵי בַּתּוֹרָה בְּהַאי עָלְמָא. עַד כָּאן לְשׁוֹנוֹ. 

CCר' זְמִירָא יָצָא לִכְפַר אוֹנוֹ, רָאָה בְּאוֹתָם בְּקָעַים שֶׁבְּהָרֵי אֲרָרָט בַּבְּלִיטוֹת לֶהָבוֹת עוֹלוֹת. הִטָּה אָזְנוֹ וְשָׁמַע קוֹלוֹת. אָמַר לוֹ אוֹתוֹ עַרְבִי: בֹּא אִתִּי וְאַרְאֶה לְךְ פְּלִיאוֹת נֶעְלָמוֹת מִבְּנֵי אָדָם. הָלַךְ אִתּוֹ אֲחוֹרֵי סֶלַע וְרָאָה בְּקָעִים אֲחֵרִים וְלֶהָבוֹת עוֹלוֹת לְמַעַלָה. שָׁמְעוּ קוֹלוֹת אֲחֵרִים. אָמַר לוֹ: הַטֵּה אָזְנְךְ כָּאן וְכוּ'. הִטָּה אָזְנוֹ וְשָׁמַע קוֹלוֹת. שֶאוֹמְרִים: אוֹי, אוֹי. אָמַר וַדַּאי זֶה מָקוֹם אֶחָד מֵהַמְּקוֹמוֹת שֶׁבַּגֵּיהִנֹּם כָּאן, וְהָלַךְ אוֹתוֹ עַרְבִי וְנִשְׁאַר הוּא. בֵּינְתַיִם גָּחַן בְּמָקוֹם אַחֵר וְרָאָה אָדָם שֶהָיָה צוֹעַק בְּקוֹל, הָיוּ לוֹקְחִים אוֹתוֹ וּמַכְנִיסִים אוֹתוֹ לְעֹמֶק מָדוֹר אַחֵר וְנֶעְלַם וְלֹא רָאָהוּ יוֹתֵר. נִרְדַּם וְרָאָה בַּחֲלוֹם אֶת אוֹתוֹ הָאִישׁ. אָמַר לוֹ: מִי אַתָּה. <QM> אָמַר לוֹ: יְהוּדִי חוֹטֵא אֲנִי, שֶלֹּא עָזַבְתִּי רָעוֹת חֲטָאִים בָּעוֹלָם שֶׁלֹּא עָשִׂיתִי. אָמַר לוֹ בְּתוֹךְ הַחֲלוֹם: מַה שִּׁמְךְ, אָמַר לוֹ: אֵינִי יוֹדֵעַ, שֶׁחַיָּבֵי גֵּיהִנֹּם אֵינָם זוֹכְרִים שְׁמוֹתָם. אָמַר לוֹ: שֵׁם מְקוֹמְךְ מַהוּ<QM> אָמַר לוֹ: בַּגָּלִיל הָעֲלְיוֹן קַצָּב הָיִיתִי, וּבִשְׁבִיל הָרָעוֹת הָרַבּוֹת שֶׁעָשִיתִי שָׁם, דָּנִים לְאוֹתוֹ אָדָם שָׁלשׁ פְּעָמִים בַּיּוֹם וְשָׁלשׁ פְּעמִים בַּלַּיְלָה. קָם מִשָּׁם וְהָלַךְ לוֹ לַגָּלִיל הָעֶלְיוֹן, שָׁמַע קוֹל תִּינוֹק שֶׁהָיָה אוֹמֵר: ''אִם תְּבַקְשֶׁנָּה כַכָּסֶּף וְכַמַטְמוֹנִים תַּחְפְּשֶׂנָּה אָז תָּבִין יִרְאַת ה''' (מִשְׁלֵי ב'), הָלַךְ לְבֵית מִדְרָשׁ אַחֵר שָׁמַע קוֹל תִּינוֹק אַחֵר. שֶהָיָה אוֹמֵר: ''בַּקְשׁוּ צֶדֶק בַּקְשוּ עֲנָוָה אוּלַי תִּסָּתְרוּ'' וְגוֹ' (צְפַנְיָה ב'). הָלַךְ וְחִפֵּש אַחֲרֵי אוֹתוֹ אָדָם רָשָׁע, וּלְתִינוֹק אֶחָד שָׁאַל. אָמַר לוֹ: רַבִּי, יָבוֹא כָּךְ וְכָךְ לְאוֹתוֹ אָדָם, שֶׁלֹּא עזַב רָעוֹת וַחֲטָאִים בָּעוֹלָם שֶׁלֹּא עשָׂה. כָּךְ וְכָךְ שֶׁיִּהְיֶה לְאוֹתוֹ אָדָם רָשָׁע וּלְאוֹתָהּ מֵינֶקֶת שֶׁהֵנִיקָה אוֹתוֹ. אָמַר לוֹ: בֵּן הִנִּיחַ בָּעוֹלָם. <QM> אָמַר לוֹ: כֵּן, בֵּן אֶחָר הִנִּיחַ וְהוּא רָשָׁע כְּאָבִיו, וְהוּא הַתִּינוֹק. שֶהוֹלֵךְ לְבֵית הַמִּטְבָּחַיִם. חִפֵּשׂ אַחֲרָיו וְלָקַח אוֹתוֹ וְעָסַק אִתּוֹ בַּתּוֹרָה, עַד שֶׁלִּמְּדוֹ מִקְרָא וּתְפִלָּה וּקְרִיאַת שְׁמַע, אַחַר כָּךְ לִמֵּד אוֹתוֹ מִשְׁנָה וְתַלְמוּד וַהֲלָכוֹת וְאַגָּדוֹת עַד שֶהִתְחַכֵּם הַרְבֵּה, וְהַיְנוּ רַבִּי נַחוּם הַפָּקוּלִי. וְלָמָּה קָרוּ לוֹ הַפָּקוּלִי, כְּמוֹ שֶׁנֶּאֱמַר (יְשַׁעְיָה כ''ח): ''פָּקוּ פְּלִילִיָּה''; שֶהוֹצִיא אֶת אָבִיו מֵהַדִּין שֶל הָעוֹלָם הַבָּא, וְכַמָּה חַכְמֵי הַדּוֹר שֶׁיָּצְאוּ מִמֶּנּוּ וְנִקְרְאוּ פָּקוּלִי. אוֹתוֹ אָדָם [הַקַצָב] בָּא לוֹ בַּחֲלוֹם וְאָמַר לוֹ: רַבִּי, כְּמוֹ שֶׁאַתָּה נִחַמְתָּ אוֹתִי, כֵּן יְנַחֵם הַקָדוֹשׁ בָּרוּךְ הוּא אוֹתְךְ, כִּי מִן הַיּוֹם שֶׁיָּדַע בְּנִי פָּסוּק אֶחָד הוֹצִיאוּנִי מִדִּינִי, כֵּיוָן שֶׁקָרָא קְרִיאַת שְׁמַע הֶעֱבִירוּ דִּינִי בֵּין בַּיּוֹם וּבֵין בַּלַּיְלָה פַּעַם א', כֵּיוָן שֶׁקָרָא בְּבֵית הַסֵּפֶר, בִּטְּלוּ דִּינִי מִכֹּל וָכֹל. בַּיּוֹם שֶׁנִּתְחַכֵּם וְקָרְאוּ לוֹ רַבִּי, הִתְקִינוּ כִּסְאִי בֵּין הַצַּדִּיקִים שֶׁבְּגַן עַדֶן, וּבְכָל יוֹם וָיוֹם שֶנִּתְחַדְּשָה תּוֹרָה בִּשְׁמוֹ, מְעַטְּרִים אוֹתִי בַּעֲטָרָה עֶלְיוֹנָה שֶׁהַצַּדִּיקִים מִתְעַטְּרִים בָּהּ. בִּשְׁבִילְךְ זָכִיתִי בְּכָל הַכָּבוֹד הַזֶּה. אַשְׁרֵי חֶלְקוֹ. שֶל מִי שֶׁעוֹזֵב בֵּן שֶׁעָמֵל בַּתּוֹרָה בָּעוֹלָם הַזֶּה, עַד כָּאן לְשׁוֹנוֹ. DD

[[וְכַזֶה]] אִיתָא גַּם כֵּן בְּתָנָא דְּבֵי אֵלִיָּהוּ זוּטָא פֶּרֶק י''ז: אָמַר רַבִּי יוֹחָנָן בֶּן זַכַּאי: פַּעַם אַחַת הָיִיתִי מְהַלֵּךְ בַּדֶּרֶךְ, וּמָצָאתִי אָדָם אֶחָד, שֶׁהוּא הָיָה מְלַקֵּט עֵצִים וְדִבַּרְתִּי עִמּוֹ וְלֹא הֶחֱזִיר לִי דָּבָר. וְאַחַר כָּךְ הָיָה בָּא אֵלַי וְאָמַר לִי: רַבִּי, מֵת אֲנִי וְלֹא חַי. וְאָמַרְתִּי לוֹ: אִם מֵת אַתָּה, עֵצִים הַלָּלוּ לָמָּה לְךָ? וְאָמַר לִי: רַבִּי, הַאֲזִין לִי מַה שֶּׁאוֹמַר לְךָ דָּבָר אֶחָד. כְּשֶׁהָיִיתִי חַי, אֲנִי וַחֲבֵרִי, הָיִינוּ עוֹסְקִים בַּעֲבֵרָה בַּפַּלְטְרִין שֶׁלִּי, וּכְשֶׁכָּאנוּ לְכָאן, גָּזְרוּ עָלֵינוּ גְּזַר דִּין שֶׁל שְׂרֵפָה, כְּשֶׁאֲנִי מְלַקִּט עֵצִים, שׂוֹרְפִין אֶת חֲבֵרִי, וּכְשֶׁהוּא מְלַקִּט עֵצִים, אָז שׂוֹרְפִין אוֹתִי. וְאָמַרְתִּי לוֹ: דִּינְכֶם עַד מָתַי? וְאָמַר לִי: כְּשֶׁבָּאתִי לְכָאן, הִנַּחְתִּי אֶת אִשְׁתִּי מְעֻבֶּרֶת, וְיוֹדֵעַ אֲנִי, שֶׁזָּכָר הִיא מְעֻבֶּרֶת, לָכֵן בְּבַקָּשָׁה מִמְּךָ הֱוֵי זָהִיר בּוֹ מִשָּׁעָה שֶׁיִּהְיֶה נוֹלָד, עַד שֶׁיִּהְיֶה בֶּן חָמֵשׁ שָׁנִים תּוֹלִיךְ אוֹתוֹ לְבֵית רַבָּנָן לְמִקְרָא, כִּי בְּשָׁעָה שֶׁהוּא יֹאמַר ''בָּרְכוּ אֶת ה' הַמְבֹרָךְ'', אָז יִהְיוּ מַעֲלִין אוֹתִי מִדִּינָהּ שֶׁל גֵּיהִנֹּם. גַּם כָּל הַשָּׂכָר שֶׁכָּתַבְנוּ לְעֵיל, בַּמַּחֲזִיק יְדֵי לוֹמְדֵי תּוֹרָה, שַׁיָּךְ גַּם בַּמַּחֲזִיק אֶת בְּנוֹ לְתוֹרָה. גַּם זוֹכֶה, שֶׁעַל יְדֵי זֶה הַקָּדוֹשׁ בָּרוּךְ הוּא נוֹשֵׂא לוֹ פָּנִים, כְּמוֹ דְּאִיתָא בְּתָנָא דְּבֵי אֵלִיָּהוּ פֶּרֶק כ''ג: תְּשׁוּבַת הַקָדוֹשׁ בָּרוּךְ הוּא לְמִדַּת הַדִּין שֶׁשׁוֹאֶלֶת לְפָנָיו, לָמָּה נוֹשֵׂא פָּנִים לְיִשְׂרָאֵל, וַהֲלֹא כְּתִיב {דברים י' י''ז}: ''הָאֵל הַגָּדֹל וְגוֹ' אֲשֶׁר לֹא יִשָּׂא פָנִים''. וְהֵשִׁיב הַקָּדוֹשׁ בָּרוּךְ הוּא: אֵיךְ אַתָּה אוֹמֵר, לָמָּה אֲנִי נוֹשֵׂא פָּנִים לְיִשְׂרָאֵל, וַהֲלֹא כְּבָר נָשְׂאוּ לִי פָּנִים? וְכוּ' וְעוֹד, שֶׁהֵם מְלַמְּדִין אֶת הַתּוֹרָה וְעוֹמְדִין אֲגֻדּוֹת אֲגֻדּוֹת וְעוֹסְקְין בַּתּוֹרָה וְנוֹתְנִין שָׂכָר לִמְלַמְּדִים, שֶׁיְּלַמְּדִוּ אֶת בְּנֵיהֶם תּוֹרָה. וּלְהֶפֶךָ גֹּדֶל הָעֹנֶשׁ, לְמִי שֶׁמַּעֲבִיר אֶת בְּנוֹ מִתַּלְמוּד תּוֹרָה, מְבֹאָר בַּזֹּהַר הַקָּדוֹשׁ פָּרָשַׁת פְקוּדֵי וְזֶה לְשׁוֹנוֹ: 

תְּרֵין סָמְכִין דְּלִסְטַר מַעֲרָב כוּ' אִלֵּין אִתְמַנּוּן לְאַכְרָזָא בְּכָל רְקיעִין, לְכָל אִנּוּן דִּמְעַבְּרִין בְּנַיְיהוּ מֵאוֹרַיְתָא וְסָלְקִין לוֹן דְלָא יִלְעוּן בַּהּ, כְּדֵין נָפְקַי כָּל הַנֵּי מְמַנָּן וּמַכְרְזִי וְאָמְרֵי: וַי לִפְלַנְיָא, דְּקָא אַעְבַּר בְּרֵהּ מֵאוֹרַיְתָא, וַי לֵהּ, דְּקָא אִתְאֲבִיד מֵעָלְמָא דֵּין וּמֵעָלְמָא דְּאָתֵי, מֵחוּלְקָא דְּעָלְמָא דְּאָתֵי כוּ', עַד כָּאן לְשׁוֹנוֹ. 

CCשְׁנֵי סָמְכִין שֶׁלְּצַד מַעֲרָב וְכוּ', אֵלּוּ נִתְמַנּוּ לְהַכְרִיז בְּכָל הָרְקִיעַים, עַל אוֹתָם שֶׁמַּעֲבִירִים בְּנֵיהֶם מֵהַתּוֹרָה וּמְסַלְּקִים אוֹתָם שֶׁלֹּא יַעַמְלוּ בָּהּ, אָז יוֹצְאִים כָּל אוֹתָם הַמְמֻנִּים וּמַכְרִיזִים וְאוֹמְרִים: אוֹי לִפְלוֹנִי, שֶׁהֶעֱבִיר בְּנוֹ מֵהַתּוֹרָה, אוֹי לוֹ, שֶׁיֹּאבַד מֵהָעוֹלָם הַזֶּה וּמֵהָעוֹלָם הַבָּא וּמֵחֵלֶק הָעוֹלָם הַבָּא, עַד כָּאן לְשׁוֹנוֹ. DD

[[וְזֶה]] הוּא תּוֹכַחַת מְגֻלָּה לְאוֹתָן בְּנֵי אָדָם, שֶׁמַּעֲבִירִין אֶת בְּנֵיהֶם מִתַּלְמוּד תּוֹרָה כְּשֶׁהֵם עֲדַיִן נְעָרִים כִּבְנֵי י''ד וְט''ו, וְעַל יְדֵי זֶה נִשְׁאָר נַעַר מְנֹעָר מִן הַתּוֹרָה וּמִן הַמִּצְוֹת, וְרַקּ רְצוֹנוֹ לִלְבֹּש תָּמִיד בִּגְדֵי חֹפֶשׁ וּלְהַרְחִיב אֶת גְּבוּלוֹ בְּכֶסֶף וְזָהָב. וְאוֹי לְאוֹתָהּ בּוּשָׁה, וְאוֹי לְאוֹתָהּ כְּלִמָּה שֶׁל הָאָב, כְּשֶׁיַּגִּיעַ זְמַנּוֹ לָשׁוּב אֶל אֱלֹהִים וְכַנַּ''ל. 

[[וְיֵשׁ]] אֲנָשִׁים שֶׁמּוֹרִין הֶתֵּר לְעַצְמָן לֵאמֹר: מַה תּוֹעֶלֶת תִּהְיֶה אִם יִהְיֶה לַמְדָּן, וְכִי רַב יִהְיֶה? מִדִּבְרֵיהֶם מַשְׁמַע, שֶׁאִם לֹא יִהְיֶה רַב, לֹא יִצְטָרֵךְ הָאִישׁ הַיִּשְׂרְאֵלִי לֵידַע אֵיךְ לַעֲבֹד אֶת ה', וְחַס וְשָׁלוֹם, לֹא תְּהֵא כָּזֹאת בְּיִשְׂרָאֵל. הֲלֹא יָדוּעַ מַה שֶּׁאָמַר הַכָּתוּב {תהילים י''ט ט,}: ''מִצְוַת ה' בָּרָה מְאִירַת עֵינַיִם'', וּבֵאוּרוֹ הוּא, שֶׁהָאָדָם, בְּלִי הַתּוֹרָה הַמַּדְרֶכֶת אוֹתוֹ, הוּא כְּאִישׁ סוּמָא הַהוֹלֵךְ בְּעַצְמוֹ בְּדֶרֶךְ מְלֵאָה פְּחָתִים, אֲשֶׁר סַכָּנָתוֹ וַדַּאי עֲצוּמָה וְרָעָתוֹ קרוֹבָה מֵהַצָּלָתוֹ. כֵּן הוּא מַמָּשׁ הָאָדָם בְּלִי הַתּוֹרָה, דְּלָא מִבָּעֵי שֶׁיֶּחְסַר לוֹ לֶעָתִיד לָבוֹא כַּמָּה וְכַמָּה מֵאוֹת מִצְוֹת עַל יְדֵי זֶה, שֶׁלֹּא יָדַע כְּלָל אִם הִיא מִצְוָה, אַךְ גַּם שֶׁיַּכְנִיס תְּמוּרָתָם כַּמָּה וְכַמָּה מֵאוֹת עֲבֵרוֹת, שֶׁחָשַׁב עֲלֵיהֶם שֶׁהֵם מִצְוֹת. וּבְיוֹתֵר מִזֶּה, הַמִּצְוֹת שֶׁיִּשָּׁאֲרוּ תַּחַת יָדוֹ, לְבַד שֶׁרֻבָּן הֲוֵי בְּלִי שִׂמְחָה וּבְלִי אַהֲבָה וְיִרְאָה, גַּם הֵן בְּעַצְמָם פְּגוּמוֹת וּמְקֻלְקָלוֹת, כִּי לֹא יָדַע לַעֲשׂוֹתָם כַּדִּין. 

[[וּנְצַיֵּר]] שְׁתֵּי מִצְוֹת, שֶׁרְגִילִים בָּהֶן כָּל אִישׁ יִשְׂרָאֵל, לְמָשָׁל מִצְוַת תְּפִלִּין. הַאִם הִשְׁגִּיחַ עֲלֵיהֶם, שֶׁיִּהְיוּ מְרֻבָּעִים כַּדִּין? וְגַם אִם הָרְצוּעוֹת הֵן שְׁחוֹרוֹת, שֶׁכָּל זֶה הוּא הֲלָכָה לְמֹשֶה מִסִּינַי. וְגַם אִם הָיוּ מֻנָּחִין כָּל הַתְּפִלִּין עַל הָרֹאשׁ וְלֹא עַל הַמֶּצַח, וְגַם שֶׁל יָד אִם הָיָה מֻנָּח כֻּלּוֹ עַל מְקוֹם הַקּבֹּרֶת וְלֹא לְמַטָּה מִזֶּה בְּמִקְצָת *, כַּיָּדוּעַ שֶׁבְּכָל זֶה רָגִיל לַעֲבֹר מִי שֶׁאֵינוֹ בֶּן תּוֹרָה מֵחֲמַת חֶסְרוֹן יְדִיעָה. 

AA* דַּהֲלֹא גָּמְרִינַן בִּמְנָחות (דַּף ל''ז:) שֶׁל יָד מִשֶּׁל רֹאשׁ בִּגְזֵרָה שָׁוָה, מַה לְּהַלָּן גֹּבַהּ שֶׁבָּרֹאשׁ, אַף כָּאן גֹּבַהּ שֶׁבַּיָּד, דְּהַיְנוּ מְקוֹם הַקִּבֹּרֶת. וְאִם כֵּן כִּי הֵיכִי דִּבְשֶׁל רֹאשׁ נִפְסַק הַדִּין בְּשֻׁלְחָן עָרוּךְ אֹרַח חַיִּים סִימָן כ"ז סָעִיף ט' וּבַאַחֲרונִים שָׁם, עַיֵּן בְּשַׁעֲרֵי תְּשׁוּבָה, דַּאֲפִלּוּ קְצֵה הַתִּתּוֹרָא, הַיּוֹצֵא חוּץ לִמְקוֹם הַתְּפִלִּין, צְרִיכָה לִהְיוֹת מֻנַּחַת עַל מְקוֹם הַשֵּׂעָר וְלֹא לְמַטָּה מִמָּקוֹם שֶׁכָּלָה עִקָּרִי הַשֵּׂעָר, כֵּן בְּוַדַּאי הוּא הַדִּין בְּשֶׁל יָד, צָרִיךְ לִהְיוֹת כָּל הַתְּפִלָּה מֻנַּחַת עַל הַקִּבֹּרֶת וְלֹא לְמַטָּה מִזֶּה, וְכֵן מַשְׁמַע בְּסִימָן כ''ז בְּמָגֵן אַבְרָהָם סָעִיף קָטָן ב'. וְרַבִּים נִכְשָׁלִים בָּזֶה בִּימוֹת הַחֹרֶף שֶׁמְּלֻבָּשִׁין בִּבְגָדִים הַחַמִּים וּמִתְעַצְּלִין לְהַפְשִׁיט אֶת הַבֵּית יָד מִן הַיָּד, וְהַבֵּית יָד דּוֹחֵק הַתְּפִלִּין, שֶׁקָּצֶה הַתַּחְתּוֹן לֹא יִהְיֶה מֻנָּח עַל הַקִּבֹּרֶת, וְאַף שֶׁבְּעֵת הַנָּחָה הוּא דּוֹחֵק לְהַבֵּית יָד כְּדֵי שֶׁיִּהְיוּ הַתְּפִלִּין מֻנָּחִין עַל מְקוֹמָם, מִכָּל מָקוֹם, תֵּכֶף כְּשֶׁיַּנִּיחַ מִלִּדְחֹק לְהַבֵּית יָד, הַבֵּית יָד דּוֹחֶה לְהַתְּפִלִּין מִמְּקוֹמָם, וּבִפְרָט אוֹתָן הָאֲנָשִׁים שֶׁיֵּשׁ לָהֶם תְּפִלִּין גְּדוֹלִים, בְּוַדַּאי לֹא יִהְיוּ הַתְּפִלִּין מֻנָּחִין עַל מְקומָם. עַל כֵּן, כָּל מִי שֶׁנָּגְעָה יִרְאַת ה' בְּלִבּוֹ, יַשְׁגִּיחַ עַל זֶה מְאֹד, שֶׁיִּהְיוּ מֻנָּחִין הַתְּפִלִּין כָּל זְמַן קְרִיאַת שְׁמַע וּתְפִלָּה עַל מְקוֹמָם כַּדִּין. דְּתְפִלִּין שֶׁמֻּנָּחִין שֶׁלֹּא בִּמְקוֹמָן, הֲרֵי הֵם כְּמֻנָּח בְּכִיסָן כַּמְבאָר שָׁם בַּפְּמָ''ג, עַל כֵּן לֹא יִתְעַצֵּל מִלְּהַפְשִׁיט הַבֵּית יָד. וְרָאִיתִי לְאַנְשֵׁי מַעֲשֶׂה, הַחֲרֵדִים אֶל דְּבַר ה' לְקַיֵּם כָּל מִצְוָה כַּדִּין, שֶׁמַּקְפִּידִין עַל תְּפִלֵּיהֶן שֶׁלֹּא יִהְיוּ גְּדוֹלִין מֵחֲמַת זֶה, כִּי אֲפִלּוּ הַתְּפִלָּה שֶׁל רֹאשׁ, אִם יִהְיֶה גָּדוֹל, קָשֶׁה מְאֹד לְצַמְצֵם שֶׁיִּהְיֶה מֻנָּח עַל מְקוֹמוֹ כַּדִּין, דְּהַיְנוּ שֶׁסּוֹף הַתְּפִלִּין יִהְיוּ כָּלִים בְּמָקום שֶׁכָּלִים עִקָּרֵי הַשֵּׁעָר, וְגַם הַקֶּשֶׁר כַּדִּין, דְּהַיְנוּ בִּמְקוֹם הָעֹרֶף שֶׁהוּא סוֹף הַגֻּלְגֹּלֶת הוּא נֶגֶד הַפָּנִים כִּדְאִיתָא שָׁם בְּסִימָן כ''ז סָעִיף ט' וּבְמָגֵן אַבְרָהָם שָׁם, וְלֹא לְמַטָּה מִזֶּה. דְּאִם מֻנָּח מִלְּפָנָיו כַּדִּין, הַקֶּשֶׁר שֶׁלְּאַחֲרָיו עַל פִּי הָרֹב הוּא מֻנָּח לְמַטָּה מֵהָעֹרֶף, וְאִם מִלְּאַחֲרָיו מֻנָּח כַּדִּין, מִלְּפָנָיו מֻנָּח קְצֵה הַתְּפִלִּין עַל הַמֶּצַח אִם הֵם גְּדוֹלִים, וְגַם הֵם רְפוּיִים וּמִתְנַעְנְעִים לְכָאן וּלְכָאן וְאֵינָם יְכוֹלִין לִחְיוֹת מְהּדָּקִין עַל הָרֹאשׁ מֵחֲמַת גָּדְלָם וְנִמְצָא שֶׁאֵינוֹ מְקַיֵּם מִצְוַת תְּפִלִּין. וְיָצָא שְׂכָרוֹ, שֶׁהוּא מַחֲשִׁיב לִתְפִלִּין גְּדוֹלִים לְהִדּוּר מִצְוָה, בְּהֶפְסֵדו, שֶׁאֵינוֹ מְקַיֵּם מִצְוַת תְּפִלִּין כְּלָל לִפְעָמִים עַל יְדֵי זֶה, חַס וְשָׁלוֹם. עַל כֵּן הַשּׁוֹמֵר נַפְשׁו יִרְחַק מִזֶּה: BB

[[וְכֵן]] מִצְוַת קְרִיאַת שְׁמַע הַאִם הָיָה זָהִיר לְקַבֵּל עַל עַצְמוֹ עֹל מַלְכוּת שָׁמַיִם כַּדִּין, וְכֵן אִם הִשְׁמִיעַ לְאָזְנָֹיו וְדִקְדֵּק בְּאוֹתִיּוֹתֶיהָ כַּדִּין הַמְבֹאָר בַּשַּׁ''ס וְשֻׁלְחָן עָרוּךְ, וְגַם אִם הָיָה זָהִיר לִקְרוֹת שְׁמַע בִּזְמַנָּהּ תָּמִיד, בַּקַּיִץ וּבַחֹרֶף, שֶׁכָּל זֶה הוּא דִּינָא דְּאוֹרַיְתָא. וְכֵן כַּמָּה פְּרָטֵי דִּינִים שֶׁיֵּשׁ בְּאֵלּוּ הַמִּצְוֹת. וּמִזֶּה יָקַישׁ בְּמִכָּל שֶׁכֵּן עַל שְׁאָר מִצְוֹת, שֶׁאֵין יִשְׂרָאֵל רְגִילִין בָּהֶן, שֶׁבְּוַדַּאי יַחְסְרוּ לוֹ עַל יְדֵי חֶסְרוֹן יְדִיעַת הַתּוֹרָה. 

[[וְיַכִּיר]] כָּל אֶחָד אֶת הַחִסָּרוֹן הַזֶּה, כְּשֶׁיַּכְרִיז הַקָּדוֹשׁ בָּרוּךְ הוּא לֶעָתִיד, שֶׁיָּבוֹא כָּל אֶחָד לְקַבֵּל שְׂכָרוֹ עֲבוּר הַמִּצְוֹת, כְּמוֹ שֶׁאָמְרוּ חֲזַ''ל {ויקרא רבה פרשה כ''ז}: עֲתִידָה בַּת קּוֹל לִהְיוֹת מְפוֹצֶצֶת בְּרָאשֵׁי הֶהָרִים וְאוֹמֶרֶת: מִי שֶׁפָּעַל עִם אֵל יָבוֹא וְיִטֹּל שְׂכָרוֹ, אָז יְמַשְׁמֵשׁ כָּל אֶחָד בְּמִצְוֹתָיו וְיַכִּיר אֶת גֹּדֶל גִּרְעוֹן הַמִּצְוֹת, שֶׁבָּא לוֹ עַל יְדֵי חֶסְרוֹן יְדִיעַת הַתּוֹרָה. וְלָזֶה אָמַר הַכָּתוּב: ''מְאִירַת עֵינָיִם'', שֶׁהַתּוֹרָה מְאִירָה עֵינֵי הָאָדָם בְּקַיוּם הַמִּצְוֹת. 

[[וְעַתָּה]] נִתְבּוֹנֵן וְנִקַח מוּסָר מִדּוֹרוֹת הָרִאשׁוֹנִים, אֲשֶׁר הָיוּ לְפָנֵינוּ זֶה כַּמָּה מֵאוֹת שָׁנִים (כְּמוֹ בִּזְמַן הַמַּהַרְשַׁ''ל וְהַמַּהַרְשָׁ''א וְהַמַּהֲרָ''מ שִׁי''ף וּפְנֵי יְהוֹשֻׁעַ וצל''ח, שֶׁהָיוּ כֻּלָּם רָאשֵׁי מְתִיבְתּוֹת), שֶׁנָּתְנוּ אֶת בְּנֵיהֶם לְבֵית הַסֵּפֶר, וְאִם לֹא הָיָה בְּכֹחוֹ לְהַשְׂכִּיר לוֹ מְלַמֵּד לְעַצְמוֹ, הָיָה מוֹלִיכוֹ לִישִׁיבָה לִלְמֹד עַד שֶׁעָשָׂהוּ לְאִישׁ. וְכִי נֹאמַר, שֶׁכָּל אָב חָשַׁב שֶׁבְּנוֹ יִהְיֶה הָרַב וְהַמּוֹרֶה בְּיִשְׂרָאֵל, וַהֲלֹא יָדוּעַ הוּא מַה שֶּׁאָמְרוּ חֲזַ"ל {קהלת רבה פרשה ז'} עַל הַפָּסוּק {קהלת ז' כ''ח}: ''אָדָם אֶחָד מֵאֶלֶף מָצָאתִי'', שֶׁאֶלֶף נִכְנָסִין לְמִקְרָא, וּמֵהֶם יוֹצְאִין מֵאָה בַּעֲלֵי מִשְׁנָה, וּמֵהֶם עֲשָׂרָה בַּעֲלֵי תַּלְמוּד, וּמֵהֶם יוֹצֵא אֶחָד הָרָאוּי לְהִקָּרֵא אִישׁ וּלְהוֹרוֹת הוֹרָאָה בְּיִשְׂרָאֵל. אֶלָּא הָאֱמֶת הַבָּרוּר כָּךְ הוּא, הָאָב, שֶׁנָּתַן אֶת בְּנוֹ לְבֵית הַסֵּפֶר וְלִישִׁיבָה, הָיָה רְצוֹנוֹ כָּךְ: אִם יְזַכֵּנִי ה', שֶׁיֵּצֵא בְּנִי בַּעַל תַּלְמוּד וְיִהְיֶה רָאוּי לְהוֹרוֹת בְּיִשְׂרָאֵל מַה טּוֹב חֶלְקִי, וְאִם לֹא אֶזְכֶּה לָזֶה, רַק שֶׁיֵּדַע מְעַט בְּלִמּוּד הַגְּמָרָא אוֹ עַל כָּל פָּנִים בְּלִמּוּד הַמִּשְׁנָיוֹת, גַּם כֵּן טוֹב הוּא. כִּי כְּשֶׁיְּזַכֵּהוּ הַקָדוֹשׁ בָּרוּךְ הוּא וְיִהְיֶה בַּעַל עֵסֶק, אֵיזֶה עֵסֶק שֶׁיִּהְיֶה לוֹ, בְּוַדַּאי יִקְבַּע עַל כָּל פָּנִים אֵיזֶה שִׁעוּר קָבוּעַ בְּיוֹם לְלִמּוּדוֹ בִּגְמָרָא אוֹ בְּמִשְׁנָיוֹת אוֹ עַל כָּל פָּנִים בְּאַגָּדוֹת חֲזַ''ל. וַאֲפִלּוּ אִם, חַס וִשָׁלוֹם, לֹא יִהְיֶה לוֹ שׁוּם פְּנַאי בִּימוֹת הַחֹל, עַל כָּל פָּנִים בְּשַׁבָּת קֹּדֶשׁ בְּוַדַּאי יִכָּנֵס לְבֵית הַמִּדְרָשׁ וְיִלְמַד אֵיזֶה דַּפֵּי גְּמָרָא אוֹ מִשְׁנָיוֹת, וְעַל זֶה גַּם כֵּן כְּדַאי הוּא לִי כָּל הַכֹּחוֹת שֶׁעָמַלְתִּי עָלָיו, בֵּין בְּחַיָּי וּבֵין בְּמוֹתִי, (כַּיָּדוּעַ שֶׁהַבֵּן הַלּוֹמֵד תּוֹרָה מְזַכֶּה לְאָבִיו וּמוֹצִיאוֹ מִגֵּיהִנֹּם, וְגַם אִם הוּא בְּגַן עֵדֶן, זוֹכֶה לְהִתְעַלֶּה עַל יָדוֹ וְכַנַּ''ל). 

[[וְאִם]] כֵּן מַדּוּעַ נִתְחַכֵּם אָנוּ עַתָּה יוֹתֵר מִדּוֹרוֹת הָרִאשׁוֹנִים, כִּי בֶּאֱמֶת אֲנַחְנוּ בְּאֹפֶן זֶה בְּלֹא שָׂדֶה וְכֶרֶם הוּא יוֹתֵר מִי''ח מֵאוֹת שָׁנָה, וְאַף עַל פִּי כֵן לֹא עֲזָבָנוּ אֱלֹהֵינוּ. אֵין זֹאת כִּי אִם שֶׁהַיֵּצֶר הָרָע מַתְעֶה אֶת הָאָב, שֶׁהוּא מְרַחֵם בָּזֶה עַל בְּנוֹ, כְּשֶׁמְּסַלְּקוֹ מִתּוֹרָה וּמְשַׁעְבְּדוֹ לְעִנְיְנֵי הָעוֹלָם. אֲבָל בֶּאֱמֶת, כַּאֲשֶׁר יִתְבּוֹנֵן הֵיטֵב, יִרְאֶה שֶׁהוּא מִתְאַכְזֵר בָּזֶה עָלָיו וְלֹא מְרַחֵם. כִּדְאִיתָא בְּסִפְרִי עַל הַפָּסוּק {דברים י''א י''ט}: ''וְלִמַּדְתֶּם אֹתָם אֶת בְּנֵיכֶם לְדַבֵּר בָּם'', מִכָּאן אָמְרוּ: כְּשֶׁהַתִּינוֹק מַתְחִיל לְדַבֵּר אָבִיו מְדַבֵּר עִמּוֹ לְשׁוֹן הַקֹּדֶשׁ וּמְלַמְּדוֹ תּוֹרָה, וְאִם אֵינוֹ מְדַבֵּר עִמּוֹ לְשׁוֹן הַקֹּדֶשׁ וְאֵינוֹ מְלַמְּדוֹ תּוֹרָה רָאוּי לוֹ כְּאִלּוּ קוֹבְרוֹ, שֶׁנֶּאֱמַר: ''וְלִמַּדְתֶּם אֹתָם אֶת בְּנֵיכֶם לְדַבֵּר בָּם וְכוּ' לְמַעַן יִרְבּוּ יְמֵיכֶם''. אִם לִמַּדְתֶּם אוֹתָם אֶת בְּנֵיכֶם, יִרְבּוּ יְמֵיכֶם. וְאִם לֹא, יִקְצְרוּ יְמֵיכֶם. שֶׁכָּךְ דִּבְרֵי תּוֹרָה נִדְרָשִׁים, מִכְּלַל לָאו אַתָּה שׁוֹמֵעַ הֵן וּמִכְּלַל הֵן לָאו. (וְאֵין כַּוָּנַת הַסִּפְרִי דַּוְקָא עַל קְטַנִּים גְּמוּרִים, אֶלָּא כָּל זְמַן שֶׁהוּא תַּחַת רְשׁוּת אָבִיו וּמֻטָּל עָלָיו לְלַמְּדוֹ תּוֹרָה, דְּאָטוּ קְטַנִּים כְּתִיב בַּקְּרָא). וְכֵן אָמְרוּ חֲזַ''ל {בשבת ל''ב:}: דְּבָנָיו שֶׁל אָדָם מֵתִים מִפְּנֵי בִּטּוּל תּוֹרָה. עַל כֵּן יִרְאֶה כָּל אָדָם לְהַחֲזִיק בְּנוֹ לְתוֹרָה, וְיַאֲרִיךְ יָמָיו הוּא וּבָנָיו. וְהַקָדוֹשׁ בָּרוּךְ הוּא, הַנּוֹתֵן לֶחֶם לְכָל בָּשָׂר, בְּוַדַּאי לֹא יִגְרַע מִצַּדִּיק עֵינָיו. 

~ פרק ח' - עוד מעניין המחזיק בניו ללימוד תורה 

<b>גַּם זֶה מֵעֵנְיָן הַנִּזְכָּר לְעִיל.</b> 

[[וְיֵשׁ]] שֶׁמּוֹרִים הֶתֵּר כַּיּוֹם בְּפָנִים אֲחֵרִים וְאוֹמְרִים: מַה נַּעֲמֹל לָרִיק לְלַמְּדוֹ תּוֹרָה? אוּלַי יִצְטָרֵךְ לֵילֵךְ לַצָּבָא כְּשֶׁתִּתְמַלֵּא לוֹ שְׁנַת הָעֶשְׂרִים, וְטוֹב לְלַמְּדוֹ רַק שְׁאָר חָכְמוֹת וְעִנְיָנִים, אֲשֶׁר בָּהֶם אוּלַי יֵקַל לוֹ מִזְּמַן הָעֲבוֹדָה? וְדִבְרֵיהֶם אֵלּוּ דּוֹמִים, לְאָדָם שֶׁמֻּכְרָח לִסַּע בִּסְפִינָה עַל הַיָּם זְמַן מְרֻבֶּה וּמִתְיָאֵשׁ לִקְנוֹת מָזוֹן, וְאֵין מֵכִין מָזוֹן כְּלָל מִטַּעַם שֶׁיָּרֵא, אוּלַי לֹא יַסְפִּיק הַמָּזוֹן הַהוּא. 

[הגה''ה. וּבֶאֱמֶת כַּמָּה אָנוּ צְרִיכִים לְהִתְבּוֹשֵׁשׁ, דְּהָא אִם יִזְדַּמְּנוּ לְאָדָם שְׁנֵי עֲסָקִים טוֹבִים וּמוֹעִילִים, וְאִם יִתְפֹּס הָאֶחָד, יִהְיֶה מֻכְרָח לְהַנִּיחַ חֲבֵרוֹ מִתַּחַת יָדוֹ, יִרְאֶה בְּעֵינָא פְּקיחָא, אֵיזֶה עֵסֶק הוּא וַדַּאי וְאֵיזֶה הוּא סָפֵק, וְיַנִּיחַ אֶת הַסָּפֵק מִפְּנֵי הַוַּדַּאי, וְכָל שֶׁכֵּן אִם הוּא רַק סְפֵק סְפֵקָא. גַּם יִרְאֶה בְּעֵינָאֹ פְּקִיחָא אֵיזֶה עֵסֶק טוֹב וּמוֹעִיל יוֹתֵר, וְאֵיזֶה עֵסֶק מִתְקַיֵּם יוֹתֵר. כִּי לִפְעָמִים אַף אִם יִהְיֶה הָאֶחָד טוֹב יוֹתֵר מֵחֲבֵרוֹ, אַךְ הָעֵסֶק הָאַחֵר נִמְשָׁךְ לִזְמַן כִּפְלֵי כִּפְלַיִם, יִבְחֹר בְּזֶה שֶׁיִּתְקַּיֵּם יוֹתֵר זְמַן אָרוֹךְ, וְעַל אַחַת כַּמָּה וְכַמָּה אִם הוּא גַּם כֵּן טוֹב בְּעֶצֶם יוֹתֵר מֵחֲבֵרוֹ. וְאִלּוּ בְּעִנְיְנֵי עֲבוֹדַת ה' וְעִנְיְנֵי הָעוֹלָם, מֵסִית הַיֵּצֶר אוֹתָנוּ, שֶׁנַּנִּיחַ עִנְיְנֵי עֲבוֹדַת ה' שֶׁהוּא טוֹב וּמוֹעִיל בְּעַצְמוּתוֹ יוֹתֵר מִכָּל עִנְיְנֵי הָעוֹלָם, כְּמַאֲמַר הַתַּנָּא {אבות ד' י''ז}: יָפָה שָׁעָה אַחַת בָּעוֹלָם הַבָּא וְכוּ' וְגַם הוּא מִתְקַיֵּם לָעַד וּלְעוֹלְמֵי עוֹלָמִים, מַה שֶּׁאֵין כֵּן כָּל עִנְיְנֵי הָעוֹלָם שֶׁהוּא רַק כְּצֵל עוֹבֵר. וְגַם הַטּוֹבָה הַנִּצְחִית, שֶׁעַל יְדֵי עֲבוֹדַת ה' יִתְבָּרַךְ הוּא וַדַּאי, אֲשֶׁר אֵין וַדַּאי כְּמוֹתוֹ, מֵסִית הַיֵּצֶר אוֹתָנוּ, שֶׁנַּנִּיחַ כָּל זֶה מִפְּנֵי סְפֵק סְפֵקָא שֶׁל עוֹלָם הַזֶּה. וְזֶהוּ מַה שֶּׁאָנוּ אוֹמְרִים בַּוִּדּוּי: סַרְנוּ מִמִּצְוֹתֶיךָ וּמִמִּשְׁפָּטֶיךָ הַטּוֹבִים וְלֹא שָׁוָה לָנוּ, הַיְנוּ, שֶׁלֹּא הָיָה אֲפִלּוּ שָׁוֶה בְּעֵינֵינוּ הַטּוֹב הַנִּצְחִי וְהַטּוֹב הַכָּלֶה בָּעוֹלָם הַזֶּה, וְהָרְאָיָה שֶׁדָּחִינוּ אֶת הַוַּדַּאי מִפְּנֵי הַסָּפֵק. וְהָרוֹצֶה לְהִנָּצֵל מֵהֲסָתַת יֵצֶר הָרָע, יִתְבּוֹנֵן בְּנַפְשׁוֹ תָּמִיד וְיַחֲשֹׁב בְּגֹדֶל נֹעַם הַשָּׂכָר, שֶׁיִּתֵּן לָנוּ הַקָּדוֹשׁ בָּרוּךְ הוּא עֲבוּר מִצְוֹתָיו, כְּמוֹ שֶׁכָּתַב הַגְּרָ''א, שֶׁלְּכָךְ בָּרָא הַקָּדוֹשׁ בָּרוּךְ הוּא אֶת הָעוֹלָם הַנִּצְחִי בְּכָל הַהֲכָנוֹת הַמִּצְטָרְכוֹת לָזֶה, שֶׁיְּקַבְּלוּ שָׁם הַשָּׂכָר עֲבוּר קַיּוּם הַתּוֹרָה וְהַמִּצְוֹת, וְלֹא נָתַן הַקָּדוֹשׁ בָּרוּךְ הוּא שְׂכָרוֹ בָּעוֹלָם הַזֶּה, מִפְּנֵי שֶׁאֲפִלּוּ אִם יִנָּתֵן לָאָדָם כָּל הָעוֹלָם הַזֶּה וְכָל תַּעֲנוּגָיו עֲבוּר מִצְוָה אַחַת, לֹא יַסְפִּיק זֶה לַתַּעֲנוּג שֶׁמַּגִּיעַ לוֹ עֲבוּר הַמִּצְוָה. וְאִם יִתְבּוֹנֵן אָדָם בָּזֶה, בְּוַדַּאי לֹא יִדְחֶה הַטּוֹב הַנִּצְחִי הַוַּדָּאִי מִפְּנֵי הַסְּפֵק סְפֵקָא שֶׁבָּעוֹלָם הַזֶּה]. 

[[וּבֶאֱמֶת]] אָנוּ צְרִיכִין לְהִתְבּוֹשֵׁשׁ וּלְהִכָּלֵם מֵאֲבוֹתֵינוּ, וְהֵם הַדּוֹרוֹת הָרִאשׁוֹנִים שֶׁהָיוּ בְּכַמָּה מֵאוֹת שָׁנִים שֶׁלְּפָנֵינוּ, וּמַה נָּשִׁיב לָהֶם כְּשֶׁיִּשְׁאֲלוּ לָנוּ: לָמָּה הֱיִיתֶם נִרְפִּים כָּל כָּךְ בְּלִמּוּד הַתּוֹרָה וְקיּוּם הַמִּצְוֹת? הֲלֹא תֵּדְעוּ כָּל הַגְּזֵרוֹת וְכָל הַתְּלָאוֹת שֶׁעָבְרוּ עָלֵינוּ, שֶׁהָיוּ כּוֹפִין אוֹתָנוּ בְּכָל מִינֵי יִסּוּדִין לְבַטֵּל הַתּוֹרָה וְהַמִּצְוֹת, וְאַף עַל פִּי כֵן אָזַרְנוּ חַיִל וְנִתְחַזַּקְנוּ בְּכָל יֶתֶר כֹּחוֹתֵינוּ הַחֲלוּשִׁים לַעֲמֹד עַל מִשְׁמֶרֶת הַתּוֹרָה לִכְבוֹד ה' אֱלֹהֵי הַשָּׁמַיִם וְהָאָרֶץ שֶׁלֹּא לַעֲבֹר אֲפִלּוּ עַל שׁוּם סְיָג מֵחֲזַ''ל. וְאַתֶּם בְּעֶזְרַת ה', שֶׁהֱיִיתֶם חוֹסִים בְּצֵל מַלְכֵי חֶסֶד וּמַנִּיחִים אֶתְכֶם לְקַיֵּם כָּל הַתּוֹרָה וְהַמִּצְוֹת, הֱיִיתֶם מִתְרַשְּׁלִים בְּקיוּם הַתּוֹרָה, כִּי בֶּאֱמֶת, וְכִי הַמְּלוּכָה מְעַכֶּבֶת לָנוּ, שֶׁלֹּא לִתֵּן בָּנֵינוּ לְבֵית הַסֵּפֶר לְלַמְּדָם תּוֹרָה, שֶׁיֵּדְעוּ אֵיךְ לַעֲבֹד אֶת ה'? וַהֲלֹא הַמְּלָכִים אֲשֶׁר בְּיָמֵינוּ מַאֲמִינִים בַּה' וְנוֹתְנִים כָּבוֹד וְהָדָר לְתוֹרָתוֹ, (וְרַק רְצוֹן הַקֵּיסָר יָרוּם הוֹדוֹ, כְּשֶׁיַּגִּיעַ לִשְׁנַת כ''א וְיֵצֵא לוֹ הַגּוֹרָל לַעִבוֹדָה, שֶׁיָּבוֹא בַּצָּבָא), [הַגָּהָה זוֹ מֵחֲמַת הַצֶּנְזוּרָה]. אֵין זֹאת כִּי אִם שֶׁהַיֵּצֶר הָרָע הִתְחַכֵּם עָלֵינוּ בְּעָרְמָתוֹ לְסַלֵּק מִמֶּנּוּ כְּבוֹדוֹ וּמוֹרָאוֹ שֶׁל מֶלֶךְ מַלְכֵי הַמְּלָכִים הַקָדוֹשׁ בָּרוּךְ הוּא. 

[[וָאֶשָּׂא]] מְשָׁלִי וָאֹמַר, לִשְׁנֵי מוֹשְׁלִים, שֶׁהָיוּ נִלְחָמִים זֶה עִם זֶה, וְקָבְעוּ זְמַן בֵּינֵיהֶם, שֶׁאַרְבָּעָה יָמִים יִהְיוּ נִלְחָמִים זֶה עִם זֶה. וַיְהִי בַּיּוֹם הָרִאשׁוֹן גָּבַר מוֹשֵׁל אֶחָד וַיַּפִּיל מִשּׂוֹנְאוֹ חֲלָלִים חֲלָלִים, וּבַיּוֹם הַשֵּׁנִי יָצְאוּ עוֹד לַמִּלְחָמָה וַיִּתְגַּבֵּר הַשֵּׁנִי עַל הָרִאשׁוֹן, וּבַיּוֹם הַשְׁלִישִׁי יָצְאוּ עוֹד לַמִּלְחָמָה וַיִּתְגַּבֵּר עוֹד הַפַּעַם הָרִאשׁוֹן עַל הַשֵׁנִי. וַיְהִי הַלַּיְלָה, כְּשֶׁנִּתְוַעֲדוּ יוֹעֲצֵי הַמַּמְלָכָה, וַיֹּאמַר אֶחָד לַחֲבֵרוֹ: הָבָה נִתְחַכְּמָה בְּאֵיזֶה עֵצָה לְנַצֵּחַ, כִּי מַה בֶּצַע יִהְיֶה, אִם נֵצֵא לְמָחָר עוֹד לַמִּלְחָמָה, אוּלַי עוֹד יִתְגַּבֵּר הַמּוֹשֵׁל הַשֵּׁנִי עָלֵינוּ כַּאֲשֶׁר בַּיּוֹם הַשֵּׁנִי? הֵשִׁיב לוֹ הַשֵּׁנִי: אֶתֵּן עֵצָה הֲגוּנָה וְהוּא, הִנֵּה מְקוֹם הַמָּגִנִּים וְהַכְּלֵי זַיִן שֶׁלָּהֶם הוּא חוּץ לַמַּחֲנֶה, וְיֵשׁ אֵיזֶה שׁוֹמְרִים יְחִידִים וְלֹא כָּל הַחַיִל, וּבַלַּיְלָה נִפֹּל פִּתְאֹם עֲלֵיהֶם וְנִטְּלֵם. וַתִּיטַב הָעֵצָה בְּעֵינֵי הַשֵּׁנִי וְיַעֲשׂוּ כֵן. וַיְהִי בַּיּוֹם הָרְבִיעִי בַּבֹּקָר וַיָּרִיעוּ אַנְשֵׁי הַמּוֹשֵׁל הָאֶחָד לְאוֹת עַל קַבּוּץ הַמִּלְחָמָה, וַיָּרוּצוּ אַנְשֵׁי הַמּוֹשֵׁל הַשֵּׁנִי לִלְבֹּש אֶת מְגִנֵּיהֶם וּלְהִזְדַּיֵּן בִּכְלֵי זֵינָם וְלֹא מָצְאוּ וְהֻכְרְחוּ לְהַכְנִיעַ אֶת עַצְמָם וּלְקַבֵּל עֲלֵיהֶם עֹל אוֹיְבֵיהֶם. 

[[כֵּן]] מַמָּשׁ הַדָּבָר הַזֶּה, כִּי הִנֵּה יָדוּעַ כִּי הַיֵּצֶר הָרָע אִישׁ מִלְחָמָה הוּא וְרָגִיל תָּמִיד לְהִלָּחֵם עִם כְּלַל יִשְׁרָאֵל, וּפַעַם יְנַצְּחֶנּוּ וּפַעַם אָנוּ מְנַצְּחִים אוֹתוֹ. וְיֹאמַר הַיֵּצֶר בְּלִבּוֹ אֵין לִי שׁוּם עֵצָה עִם יִשְׂרָאֵל, אֶרְאֶה לְסַלֵּק מֵהֶם מְגִנֵּיהֶם וּכְלֵי זֵינָם שֶׁהֵם נִלְחָמִים בָּהֶם עִמִּי, וְהִיא הַתּוֹרָה, אֲשֶׁר הִיא לְבַד הַמְגִנָּה לְיִשְׂרָאֵל מִן הַיֵּצֶר הָרָע, וְהִיא הַכְּלִי זַיִן אֲשֶׁר נִלְחָמִים עִמּוֹ (כְּמוֹ שֶׁאָמְרוּ חֲזַ''ל {קדושין ל:}: בָּרָאתִי יֵצֶר הָרָע בָּרָאתִי לוֹ תּוֹרָה תַּבְלִין, וּבִלְתָּהּ אִי אֶפְשָׁר לְהִנָּצֵל מֵאִתּוֹ, כַּאֲשֶׁר הֶאֱרַכְנוּ בְּמָקוֹם אַחֵר). וְכֵן אָנוּ רוֹאִים בְּחוּשׁ בִּזְמַנֵּנוּ, שֶׁזֶּה כָּל דַּרְכּוֹ שֶׁל הַיֵּצֶר הָרָע לְהִתְגַּבֵּר עָלֵינוּ בְּאֵיזֶה עִנְיָנִים וּטְעָנוֹת לְבַטֵּל מִמֶּנּוּ לִמּוּד הַתּוֹרָה הַקְּדוֹשָׁה. 

[[וְאַעֶתִּיק]] מַה שֶּׁאָמַרְתִּי עַל פָּסוּק בְּשִׁיר הַשִּׁירִים, וְנָבוֹא אַחַר כָּךְ לְעִנְיָנֵנוּ, וְהוּא: הַכָּתוּב אוֹמֵר {שיר השירים א' ז'}: ''הַגִּידָה לִי שֶׁאָהֲבָה נַפְשִׁי, אֵיכָה תִרְעֶה אֵיכָה תַּרְבִּיץ בַּצָּהֳרָיִם'' וְגוֹ'. וּפֵרֵשׁ רַשִּׁ''י: שֶׁאוֹמֶרֶת כְּנֶסֶת יִשְׂרָאֵל לִפְנֵי הַקָּדוֹשׁ בָּרוּךְ הוּא כְּאִשָּׁה לְבַעֲלָהּ: הַגִּידָה לִי שֶׁאָהֲבָה נַפְשִׁי, אֵיכָה תִרְעֶה צֹאנְךָ וְאֵיכָה תַּרְבִּיצֵם בַּצָּהֳרָיִם בְּגָלוּת עוֹבְדֵי כּוֹכָבִים, שֶׁהִיא עֵת צָרָה לָהֶם כְּצָהֳרַיִם, שֶׁהִיא עֵת צָרָה לַצֹּאן? וְהֵשִׁיב עַל זֶה הַקָּדוֹשׁ בָּרוּךְ הוּא {שם ח'}: ''אִם לֹא תֵדְעִי לָךְ הַיָּפָה בַּנָּשִׁים צְאִי לָךְ בְּעִקְּבֵי הַצֹּאן'' וְגוֹ''וּפֵרֵשׁ רַשִּׁ''י הַדֻּגְמָא: אִם לֹא תֵדְעִי לָךְ כְּנֵסִיָּתִי וַעֲדָתִי הַיָּפָה בַּנָּשִׁים בִּשְׁאָר אֻמּוֹת, אֵיכָה תִּרְעֶה וְתִנָּצְלִי מִיַּד הַמְצִיקִים לָךְ לִהְיוֹתִ בֵּינֵיהֶם וְלֹא יֹאבְדוּ בָּנַיִךְ, הִתְבּוֹנְנִי בְּדַרְכֵי אֲבוֹתַיִךְ הָרִאשׁוֹנִים, שֶׁקִּבְּלוּ תּוֹרָתִי וְשָׁמְרוּ מִשְׁמַרְתִּי וּמִצְוֹתַי, וּלְכִי בְּדַרְכֵיהֶם. וְאַף בִּשְׂכַר זֹאת תִּרְעִי אֶת גְּדִיּוֹתַיִךְ אֵצֶל שָׂרֵי הָאֻמּוֹת. וְכֵן אָמַר יִרְמְיָהוּ {ל''א כ'}: ''הַצִּיבִי לָךְ צִיֻּנִים וְכוּ' שִׁתִי לִבֵּךְ לַמְסִלָּה'' וְגוֹ'. וְהִנֵּה לִכְאוֹרָה, מַה דְּהֵשִׁיב הַקָדוֹשׁ בָּרוּךְ הוּא, וְכִי כְּנֶסֶת יִשְׂרָאֵל לֹא יָדְעָה שֶׁמִּצְוָה לֵילֵךְ בְּדֶרֶךְ אֲבוֹתֵינוּ? אֲבָל בֶּאֱמֶת הוּא עִנְיָן עָמֹק, דִּכְנֶסֶת יִשְׂרָאֵל שָׁאֲלָה עֵצָה, אֵיךְ לַעֲשׂוֹת בָּעֵת הַזּוֹ, שֶׁאָנוּ מְחֻסָּרִין הַשְׁפָּעָה וְגַם מֻכְפָּלִים בְּצָרוֹת מְרֻבּוֹת, וְעַל יְדֵי זֶה הַיֵּצֶר הָרָע מֵסִית אוֹתָנוּ לְסַלֵּק מֵעָלֵינוּ עֹל הַתּוֹרָה אוּלַי יוּקַל עַל יְדֵי זֶה מֵעָלֵינוּ עֹל גָּלוּת עוֹבְדֵי כּוֹכָבִים. לָזֶה בָּא הַכָּתוּב בִּלְשׁוֹן ''תִּרְעֶה'', שֶׁהוּא מוֹרֶה עַל הַשְׁפָּעָה, ''וְאֵיכָה תַּרְבִּיץ'' כְּפֵרוּשׁ רַשִּׁ''י. הֵשִׁיב הַקָּדוֹשׁ בָּרוּךְ הוּא: ''אִם לֹא תֵדְעִי לָךְ הַיָּפָה בַּנָּשִׁים צְאִי לָךְ בְּעִקִּבֵי הַצֹּאן'', הַיְנוּ שֶׁנִּתְבּוֹנֵן בְּדַרְכֵי אֲבוֹתֵינוּ, וְהוּא, כִּי יָדוּעַ הוּא מַה שֶּׁאָנוּ בְּנֵי יִשְׂרָאֵל מֻרְגָּלִים כִּמְעַט בְּכָל תְּפִלָּה, שֶׁיִּזְכֹּר לָנוּ הַקָּדוֹשׁ בָּרוּךְ הוּא זְכוּת אָבוֹת, הַיְנוּ, אִם נֵלֵךְ מְעַט בְּדַרְכֵיהֶם. וְאַף שֶׁאֵין אָנוּ יְכוֹלִין לְהַשִּׂיג אֲפִלּוּ מְעַט מִן הַמְּעַט מִדַּרְכֵיהֶם הַקְּדוֹשִׁים וְאַף כִּי לֵילֵךְ בְּדַרְכֵיהֶם, כְּמוֹ שֶׁאָמַר עָלָיו הַכָּתוּב {יהושע י''ד ט''ו}: ''הָאָדָם הַגָּדוֹל בָּעֲנָקַים'', וְאָמְרוּ חֲזַ''ל {בראשית רבה פרשה י''ד ו'}: זֶה אַבְרָהָם, וּשְׁאָר הָאָבוֹת מִסְּתָמָא גַּם כֵּן כְּעִנְיָן זֶה. מִכָּל מָקָּוֹם אִם נִרְאֶה לִתְפֹּס כְּפִי מַה שֶּׁיַּשִּׂיג שִׂכְלֵנוּ מִדַּרְכֵיהֶם הַקְּדוֹשִׁים וְלֶאֱחֹז מְעַט מֵהַנְהָגָתָם בַּקֹּדֶשׁ, תּוֹעִיל לָנוּ זְכוּתָם הָרוֹמֵמָה לַהֲבִיאֵנוּ לְכָל טוֹב. מַה שֶּׁאֵין כֵּן, אִם נִתֵּן, חַס וְשָׁלוֹם, כָּתֵף סוֹרֶרֶת וְלֹא נִרְצֶה לֵילֵךְ כְּלָל בְּדַרְכֵיהֶם, בְּוַדַּאי לֹא לְהוֹעִיל וְלֹא לְכָבוֹד יִהְיֶה לָנוּ מַה שֶׁנַּזְכִּיר זְכוּתָן. וְאקְדִּים פְּרָט אֶחָד וְהוּא אֵינֶנּוּ אַף מְעַט מִן הַמְּעַט מִדַּרְכֵיהֶם הַקְּדוֹשִׁים. - וְהוּא, דְּלִכְאוֹרָה קַשְׁיָא, עַל מַה נִּשְּׂאוֹ הַקָּדוֹשׁ בָּרוּךְ הוּא כָּל כָּךְ לְאַבְרָהָם עַל עִנְיַן הָעֲקֵּדָה, וַהֲלֹא אַף בְּיָמֵינוּ אִם הָיָה הַקָדוֹשׁ בָּרוּךְ הוּא מְצַוֶּה לְמִי שֶׁיִּשְׁחֹט בְּנוֹ לְעוֹלָה, לֹא הָיָה נִמְנָע מִזֶּה? אֲבָל הָאֱמֶת, כְּמוֹ שֶׁכָּתַב הָרַמְבַּ''ם, דְּהַנִּסָּיוֹן הָיָה מַה שֶּׁנִּתְרַצָּה בְּאַהֲבָה גְּמוּרָה לָזֶה, וְהָאוֹת שֶׁהִשְׁכִּים בַּבֹּקָר בִּשְׁבִיל זֶה וּבָקַע בְּעַצְמוֹ אֶת הָעֵצִים וְגַם הִמְתִּין שְׁלֹשָה יָמִים עַד שֶׁנִּרְאָה לוֹ הַמָּקוֹם, וְכַמָּה עִנְיְנֵי נִסְיוֹנוֹת הָיוּ לוֹ בְּעִנְיָן זֶה, כִּדְאִיתָא בַּמִּדְרָשׁ, שֶׁהַשָּׂטָן דִּמָּה אָז אֶת עַצְמוֹ לְנָהָר, וְהָיָה אַבְרָהָם צָרִיךְ לַעֲבֹר דַּרְכּוֹ לָעֲקַדָה וְהָלַךְ עַד צַוָּארוֹ בַּמַּיִם, וְצָעַק: הוֹשִׁיעָה ה', כִּי בָאוּ מַיִם עַד נָפֶשׁ, וְנִתְבַּטֵּל. וְכָל זֶה מוֹרֶה שֶׁהָיְתָה אַהֲבָתוֹ שְׁלֵמָה לַה', וּבְכָל לִבּוֹ נִתְרַצָּה לָזֶה. 

[[וְעַתָּה]] נִתְבּוֹנֵן בְּעַצְמֵנוּ, וּמָה אִם הָיָה מֻכְרָח אַבְרָהָם לִתֵּן אֶת בְּנוֹ לַעֲבוֹדַת הַצָּבָא לְאֵיזֶה מֶלֶךְ, וְהָיוּ לוֹ כַּמָּה עֵצוֹת לָזֶה שֶׁתּוּקַל עֲבוֹדָתוֹ, כְּגוֹן, לְמָנְעוֹ מִלִּמּוּד הַתּוֹרָה, עַל אֵיזֶה שָׁנִים וּלְלַמְּדוֹ אֵיזֶה עִנְיְנֵי לִמּוּדִיּוֹת, אֲשֶׁר בָּזֶה יֵקַל עֲבוֹדָתוֹ אַחַר כָּךְ. וְאַחַר כָּךְ הָיָה נִרְאֶה לוֹ הַקָּדוֹשׁ בָּרוּךְ הוּא וְאָמַר לוֹ: עֲשֵׂה כְּהַנְהָגָתְךָ הַיְשָׁנָה לְלַמְּדוֹ תּוֹרָה וּמִצְוֹת, וְאַחַר כָּךְ אֶעֱשֶׂה בּוֹ כִּרְצוֹנִי, הַאִם לֹא הָיָה אַבְרָהָם מִתְרַצֶּה לָזֶה בְּאַהֲבָה שְׁלֵמָה, מִמַּה שֶׁהָיָה מִתְרַצֶּה בְּאַהֲבָה עַל דְּבַר הָעֲקֵדָה? וְכָל שֶׁכֵּן לָזֶה שֶׁבְּוַדַּאי לֹא הָיָה צָרִיךְ אֲפִלּוּ צִוּוּי ה' יִתְבָּרַךְ לָזֶה. וְעַתָּה אֵיךְ לֹא נֵבוֹשׁ בְּעַצְמֵנוּ, לְפִי מַה שֶּׁיָּדוּעַ שֶׁגַּם אָנוּ בָּרוּךְ ה' מַאֲמִינִים בַּה' וּבְתוֹרָתוֹ, וְאָנוּ זוֹכְרִין תָּמִיד זְכוּת עֲקַדַת יִצְחָקּ בֶּן אַבְרָהָם. וּכְשֶׁבָּא לְיָדֵינוּ אוֹתוֹ עִנְיָן, תֵּכֶף הֻפְקַר אֶצְלֵנוּ הַתּוֹרָה וְהַמִּצְוֹת, אַךְ לְהַצִּילוֹ מִן עֲבוֹדַת הַצָּבָא. וְהַיֵּצֶר הָרָע מֵסִית אוֹתָנוּ, שֶׁבָּזֶה נְרַחֵם עַל בָּנֵינוּ, אֲבָל בֶּאֱמֶת לֹא רַחֲמָנוּת הִיא, כִּי אִם אַכְזָרִיּוּת הִיא עַל נֶפֶשׁ הַבֵּן, וְכַנַּ''ל בְּשֵׁם הַסִּפְרִי, וְעַל כָּל דּוֹרוֹתָיו הַבָּאִים אַחֲרָיו. 

[[וְעַל]] פִּי רֹב יַזִּיק דָּבָר זֶה גַּם לְגוּף הַבֵּן, כִּי יִהְיֶה מֻרְגָּל מִנַּעֲרוּתוֹ לְמַלְּאוֹת תַּאֲוַת לִבּוֹ, וְכַאֲשֶׁר לֹא יִמְצָא לוֹ דֵּי סִפּוּקוֹ, יַעֲמֹד וִילַסְטֵם אֶת הַבְּרִיּוֹת בְּכָל מַה שֶּׁיּוּכַל בִּגְנֵבָה וּגְזֵלָה וְחָמָס, וְיִהְיֶה יָדוֹ בַּכֹּל, וְיַד כֹּל בּוֹ. 

[[וְעַתָּה]] נֵלֵךְ לִשְׁאָר אָבוֹת, הִנֵּה יִצְחָק אָבִינוּ יָדוּעַ שֶׁהָיָה בְּעֵת הָעֲקֵדָה בֶּן ל''ז, וּבְוַדַּאי אִם לֹא הָיָה מִתְרַצֶּה, לֹא הָיָה אַבְרָהָם הַזָּקֵּן יָכוֹל לְהַכְרִיחוֹ לְעוֹלָה, אֶלָּא וַדַּאי שֶׁבְּרָצוֹן גָּמוּר עָשָׂה יִצְחָק אֶת זֶה, וּכְמוֹ שֶׁמָּצִינוּ שֶׁאָמַר הַכָּתוּב {בראשית כ''ב ח'}: ''וְיֵלְכוּ שְׁנֵיהֶם יַחְדָּו'' בְּלֵב שָׁוֶה. וּמִמַּה שֶׁהָיָה יִצְחָק מִתְרַצֶּה לָזֶה, עַל אַחַת כַּמָּה וְכַמָּה שֶׁלֹּא הָיָה נִמְנָע מִדְּבָרִים קטַנִּים עֲבוּר רְצוֹנוֹ שֶׁל הַקָדוֹשׁ בָּרוּךְ הוּא. וְאִם כֵּן אָנוּ, שֶׁזּוֹכְרִין זְכוּתוֹ תָּמִיד, כַּמָּה אָנוּ צְרִיכִין לֵילֵךְ בִּדְרָכָיו, שֶׁלֹּא לְהִמָּנַע מִתּוֹרָה וּמִצְוֹת עֲבוּר שׁוּם דָּבָר. 

~ פרק ט' - ועוד מעניין המחזיק בניו לתלמוד תורה 

<b>גַּם זֶה מֵעֵנְיָן הַנִּזְכָּר לְעִיל.</b> 

[[וְעַתָּה]] נְדַבֵּר אוֹדוֹת יַעֲקֹב אָבִינוּ עָלָיו הַשָּׁלוֹם, דְּהִנֵּה יָדוּעַ, בְּעֵת שֶׁהָלַךְ מִבֵּית אָבִיו לְחָרָן, הָיָה בֶּן שִׁשִּׁים וְשָׁלֹש, כְּפֵרוּשׁ רַשִׁ''י, וּבֶן שִׁבְעִים וְשֶׁבַע הָיָה כְּשֶׁבָּא לְבֵית לָבָן, וְאַיֵּה הָיָה אַרְבַּע עֶשְׂרֵה שָׁנִים שֶׁבֵּינְתַיִם? אָמְרוּ חֲזַ''ל {בראשית רבה ס''ח ה'}, שֶׁהָיָה אֵצֶל שֵׁם וְעֵבֶר וְלָמַד שָׁם בְּבֵית מִדְרָשָׁם. 

[[וְהִנֵּה]] לִכְאוֹרָה קַשְׁיָא עַל יַעֲקֹב אָבִינוּ עָלָיו הַשָּׁלוֹם. וְכִי זוֹ הָעֵת וְהָעוֹנָה לְתַלְמוּד תּוֹרָה, וַהֲלֹא בֶּן שְׁלֹשִים וְשָׁלֹש שָׁנָה הָיָה, וְלֹא הָיָה לוֹ עֲדַיִן שׁוּם זֶרַע, וּבִפְרָט שֶׁאֻמָּה הַיִּשְׂרְאֵלִית הַקְּדוֹשָׁה, הַצְּרִיכָה לָצֵאת עַל פְּנֵי הָאֲדָמָה, רַק הוּא מֻכְשָׁר לָזֶה, וְלֹא אִישׁ אַחֵר, וְכָל זֶה יָדוּעַ הָיָה לְיַעֲקֹב אָבִינוּ, כְּמוֹ שֶׁפֵּרֵשׁ רַשִּׁ''י עַל הַפָּסוּק {בראשית כ''ט כ''א}: ''כִּי מָלְאוּ יָמָי'', וְאֵימָתַי אַעֲמִיד שְׁנֵים עָשָׂר שְׁבָטִים? עַיֵּן שָׁם. וְהִנֵּה אִם כֵּן בְּוַדַּאי מִצְוָה גְּדוֹלָה, שֶׁיֵּלֵךְ תֵּכֶף אֶל בֵּית לָבָן, כְּמוֹ שֶׁאָמַר לוֹ יִצְחָקּ, וְלִשָּׂא אִשָּׁה וְלֹא לְהִתְעַכֵּב וּלְהַפְרִישׁ אֶת עַצְמוֹ לְתַלְמוּד תּוֹרָה אַרְבַּע עֶשְׂרֵה שָׁנָה. 

[[וּלְתָּרֵץ]] כָּל זֶה נִרְאֶה בִּפְשִׁיטוּת, דְּהִנֵּה יַעֲקֹב אָבִינוּ יָדַע בְּלָבָן, כִּי בְּוַדַּאי לֹא יִתְרַצֶּה לִתֵּן לוֹ בִּתּוֹ, בִּלְתִּי שֶׁיְּקַבֵּל עֲבוּר זֶה מַתָּנָה גְּדוֹלָה, וּכְמוֹ שֶׁכָּתוּב {בראשית ל''א ט''ו}: ''הֲלוֹא נָכְרִיּוֹת נֶחְשַׁבְנוּ לוֹ, ' וְגוֹ'. וְיָדוּעַ, שֶׁיַּעֲקֹב אָבִינוּ נַעֲשָׂה עָנִי בַּדֶּרֶךְ עַל יְדֵי אֱלִיפָז, אִם כֵּן בְּוַדַּאי יִהְיֶה מֻכְרָח לַעֲבֹד אֶצְלוֹ עֲבוֹדַת עֶבֶד וְלִשָּׂא מִבְּנוֹתָיו, כְּמוֹ שֶׁצִּוָּה לוֹ יִצְחָק, וּכְמוֹ שֶׁהָיָה לְבַסּוֹף. וְהָיָה יָרֵא יַעֲקֹב אָבִינוּ לָרֶדֶת אֶצְלוֹ וּלְהִתְעַכֵּב שָׁמָּה, כִּי יָדַע אֶת לָבָן כִּי רַמַּאי הוּא, וְגַם יִרְצֶה לְהַאֲבִידוֹ מִן הָעוֹלָם, וּכְמוֹ שֶׁהֵעִיד עָלָיו הַכָּתוּב לְבַסּוֹף, שֶׁרָדַף אַחֲרָיו וְרָצָה לְהָרְגוֹ, לוּלֵא שֶׁאֱלֹקֵּי אַבְרָהָם הָיָה בְּעֶזְרוֹ וְהִצִּילוֹ, וְגַם בֵּיתוֹ מָלֵא טֻמְאַת תְּרָפִים, וְאֵין בְּכֹחוֹ לַעֲמֹד נֶגֶד טֻמְאָה רַבָּה כָּזוֹ, בִּלְתִּי בִּזְכוּת קְדֻשַּׁת הַתּוֹרָה, וּבְבֵית לָבָן לֹא יִהְיֶה בְּאֶפְשָׁרוּתוֹ לִהְיוֹת דָּבוּק לַתּוֹרָה. 

[[וְעַל]] כֵּן הִקְדִּים אֶת עַצְמוֹ וְנָס אֵצֶל שֵׁם וְעֵבֶר אַרְבַּע עֶשְׂרֵה שָׁנָה וְלָמַד שָׁם בְּהַתְמָדָה רַבָּה, כִּי כָּל הָאַרְבַּע עֶשְׂרֵה שָׁנָה לֹא שָׁכַב לִישֹׁן פַּעַם אַחַת שֵׁנַת קֶבַע, כְּמוֹ שֶׁהֵעִיד עָלָיו הַכָּתוּב {בראשית כ''ח י''א}: ''וַיִּשְׁכַּב בַּמָּקוֹם הַהוּא'', וּכְפֵרוּשׁ רַשִּׁ''י שָׁם. וּבְלִמּוּד כָּזֶה, אַף כִּי יִתְעַכֵּב אַחַר כָּךְ בְּבֵית לָבָן אֵיזֶה שָׁנִים, לֹא יַזִּיק לוֹ מְאוּמָה. [וּבִדְבָרֵנוּ יִהְיֶה נָכוֹן מְאֹד הַחֶשְׁבּוֹן אַרְבַּע עֶשְׂרֵה שָׁנָה, כִּי אַחַר שֶׁהֵם תְּמוּרַת הַשָּׁנִים שֶׁהוּא מֻכְרָח לִהְיוֹת אַחַר כָּךְ בְּבֵית לָבָן, וְיָדַע שֶׁבְּבֵית לָבָן יִהְיֶה עַל כָּל פָּנִים אַרְבַּע עֶשְׂרֵה שָׁנָה, כְּמוֹ שֶׁיָּדוּעַ, שֶׁאִי אֶפְשָׁר הָיָה לוֹ לָשׁוּב לְבֵיתוֹ כָּל זְמַן שֶׁלֹּא נוֹלַד לוֹ יוֹסֵף, כִּי הוּא כְּלֶהָבָה וּבֵית עֵשָׂו לְקַשׁ, וּכְמוֹ שֶׁכָּתוּב {בראשית ל' כ''ה}: ''וַיְהִי כַּאֲשֶׁר יָלְדָה רָחֵל אֶת יוֹסֵף, וַיֹּאמֶר וְכוּ' שַׁלְחֵנִי וְאֵלְכָה'' וְגוֹ', וּכְפֵרוּשׁ רַשִּׁ''י, וְיָדוּעַ, שֶׁיּוֹסֵף נוֹלַד בִּזְמַן שְׁנַת אַרְבָּעָה עָשָׂר, וּכְמוֹ שֶׁכָּתוּב {בראשית ל''א מ''א}: ''עֲבַדְתִּיךָ אַרְבַּע עֶשְׂרֵה שָׁנָה בִּשְׁתֵּי בְּנוֹתֶיךָ'' וְגוֹ'. לְכָךְ לָמַד מִתְּחִלָּה אַרְבַּע עֶשְׂרֵה שָׁנָה בִּתְכִיפוּת, כְּדֵי שֶׁזְּכוּת אֵלּוּ הָאַרְבַּע עֶשְׂרֵה שָׁנָה יַעַמְדוּ לוֹ בְּבֵית לָבָן, וְכַנִּזְכָּר לְעֵיל]. ' 

[[וְהִנֵּה]] אֲנַחְנוּ, שֶׁזּוֹכְרִין תָּמִיד זְכוּת אָבוֹת, צְרִיכִין לֵילֵךְ גַּם כֵּן בְּעִקְּבוֹת יַעֲקֹב אָבִינוּ עָלָיו הַשָּׁלוֹם, וְכָל אָב יִרְאֶה לְהַרְגִּיל בְּנוֹ לְתוֹרָה וּלְמִצְוֹת כָּל עֵת הֱיוֹת הַבֵּן עַל שֻׁלְחָנוֹ, וְהוּא עַד שְׁנַת עֶשְׂרִים וְאַחַת, וְאָז, אֲפִלּוּ אִם יֵצֵא לוֹ הַגּוֹרָל לַעֲבוֹדַת הַקִּיסָר יָרוּם הוֹדוֹ, וּבְוַדַּאי לֹא יוּכַל לִלְמֹד בָּעֵת הַהִיא, אַף עַל פִּי כֵן לֹא תָּסוּר מִמֶּנּוּ קְדֻשַּׁת הַתּוֹרָה, שֶׁלָּמַד עַד עַתָּה. [וּבְוַדַּאי יַצְלִיחֶנּוּ הַקָדוֹשׁ בָּרוּךְ הוּא, וְיִתֵּן בְּלֵב הַמַּלְכוּת וְיוֹעֲצָיו וְשָׂרָיו עָלָיו לְטוֹבָה, כְּמוֹ שֶׁכָּתַב אֵצֶל יוֹסֵף {בראשית ל''ט כ''א}: ''וַיְהִי ה' אֶת יוֹסֵף וְגוֹ', וַיִּתֵּן חִנּוֹ'' וְגוֹ']. וְגַם בִּמְלֹאת שְׁנֵי עֲבוֹדָתו, כְּשֶׁיָּבוֹא לְבֵיתוֹ, יִהְיוּ כָּל מַעֲשָׂיו בְּתֹם וּבְיֹשֶר, וְלֹא יִתְבַּיֵּשׁ אָבִיו מִפָּנָיו, וְיַצְלִיחוֹ הַקָדוֹשׁ בָּרוּךְ הוּא עֲבוּר זֶה בְּזֶה הָעוֹלָם, כְּמוֹ שֶׁעָשָׂה לְיַעֲקֹב אָבִינוּ בִּכְלוֹת יְמֵי עֲבוֹדָתוֹ אֵצֶל לָבָן, כְּמוֹ שֶׁכָּתוּב בַּתּוֹרָה, וְגַם בָּעוֹלָם הָעֶלְיוֹן, כְּשֶׁיִּזְכֶּה לַעֲמֹד לִפְנֵי כִּסֵּא כְּבוֹדוֹ יִתְבָּרַךְ, יִהְיֶה מִקִּדוֹשֵׁי ה', בִּזְכוּת שֶׁהֶאֱמִיר אֶת ה' לִהְיוֹת לוֹ לֵאלֹקַים, כְּמוֹ שֶׁכָּתוּב {דברים כ''ו י''ז}: ''אֶת ה' הֶאֱמַרְתָּ הַיּוֹם לִהְיוֹת לְךָ לֵאלֹקִים וְלָלֶכֶת בִּדְרָכָיו וְלִשְׁמֹר חֻקָּיו וּמִצְוֹתָיו וְגוֹ', וְה' הֶאֱמִירְךָ הַיּוֹם וְגוֹ', וְלִהְיֹתְךָ עַם קָדֹש לַה' אֱלֹקֶיךָ'' וְגוֹ'. 

[[אֲבָל]] אִם יִרְאֶה לְסַלֵּק מֵעָלָיו עֹל הַתּוֹרָה וְהַמִּצְוֹת בְּנַעֲרוּתוֹ כְּדֵי לִפְרֹק עֹל עֲבוֹדַת הַצָּבָא, שֶׁלֹּא יִצְטָרֵךְ לַעֲבֹד אוֹתוֹ אֶלָּא זְמַן מֻעָט, אָז יִהְיֶה בֹּשֶת לְאָבִיו, בְּרֵאשִׁיתוֹ בְּזֶה הָעוֹלָם, וְחֶרְפָּה וּכְלִמָּה מִמֶּנּוּ בְּאַחֲרִיתוֹ, בָּעוֹלָם הָעֶלְיוֹן, שֶׁהֵמִיר עוֹלָם, הָעוֹמֵד לָעַד לְעוֹלָם, בְּעוֹלָם כָּלֶה. 

[[וּלְפִי]] שֶׁיָּדוּעַ עִנְיַן הַיֵּצֶר, שֶׁהוּא מְעוֹרֵר תָּמִיד לָאָדָם לַחֲשֹׁב רַק בְּמַה שֶּׁנּוֹגֵעַ לַהַצְלָחָה הַזְּמַנִּית, לָכֵן הִקְדִּים לָנוּ הַתַּנָּא צֳרִי לָזֶה וְאָמַר {אבות ב' א'}: הֱוֵי מְחַשֵׁב הֶפְסֵד מִצְוָה כְּנֶגֶד שֻׂכָרָהּ וּשְׂכַר עֲבֵרָה כְּנֶגֶד הֶפְסֵדָהּ. הַיְנוּ שֶׁיַּעֲרִיךְ קַטְנוּת הַהֶפְסֵד שֶׁיֵּשׁ לוֹ בָּעוֹלָם הַזֶּה מֵהַמִּצְוָה, כְּנֶגֶד עֶצֶם הַשָּׂכָר הָרוּחָנִי הַנִּצְחִי, שֶׁיִּהְיֶה לוֹ בָּעוֹלָם הָעֶלְיוֹן. וְאִם הַיֵּצֶר הָרָע מַזְמִין לוֹ לַעֲשׂוֹת אֵיזוֹ עֲבֵרָה בִּשְׁבִיל שׁוּם הֲנָאָה, יַעֲרִיךְ קַטְנוּת שָׂכָר, שֶׁיִּהְיֶה לוֹ מֵהָעֲבֵרָה בָּעוֹלָם הַזֶּה עַל זְמַן מֻעָט, נֶגֶד הָעֹנֶשׁ הַגָּדוֹל וְהַצַּעַר הַנִּצְחִי, שֶׁיִּהְיֶה לוֹ אַחַר כָּךְ. 

[[וְאַף]] אָנוּ נֹאמַר בְּעִנְיָנֵנוּ, כְּדֵי לְהִתְגַּבֵּר עַל הַיֵּצֶר וְהַמְסִיתִים אוֹתוֹ לְהַטּוֹת בְּנוֹ מִדֶּרֶךְ טוֹבָה לְדֶרֶךְ רָעָה, יַעֲרִיךְ לְנֶגֶד עֵינָיו הַשָּׂכָר וְהָעֹנֶשׁ הַנִּצְחִי שֶׁמַּגִּיעַ לָאָדָם עַל יְדֵי בָּנָיו, וְאָז יִרֶף מִמֶּנּוּ הַיֵּצֶר, דְּזֶה לְשׁוֹן הַזֹּהַר הַקָּדוֹשׁ פָּרָשַׁת בְּחֻקֹּתַי: 

פָּתַח וְאָמַר {מלאכי א' ו'}: ''בֶּן יְכַבֵּד אָב וְעֶבֶד אֲדֹנָיו''. בֶּן יְכַבֵּד אָב כְּמָה דְּאָמוּר {שמות כ' י''ב}: ''כַּבֵּד אֶת אָבִיךָ וְאֶת אִמֶּךָ''. וְאוֹקְמוּהָ בְּמֵיכְלָא וּמִשְׁתְּיָא, וּבְכֹלָּא, הַאי בְּחַיָּיו דְּאִתְחַיַּב בֵּהּ. בָּתַר דְּמִית, אִי תֵּימָא פָּטוּר מִנַּהּ הוּא? לָאו הָכִי, דְּאַף עַל גַּב דְּמִית, אִתְחַיַּב בִּיקָרֵהּ יָתִיר, דִּכְתִיב: ''כַּבֵּד אֶת אָבִיךָ''. דְּאִי הַהוּא בְּרָא אָזֵיל בְּאֹרַח תַּקָּלָא, וַדַּאי מְבַזֶּה לַאֲבוֹי הוּא, וַדַּאי עָבֵיד לֵהּ קלָנָא. וְאִי הַהוּא בְּרָא אָזֵיל בְּאֹרַח מִישׁוֹר וְתַקֵּן עוֹבָדוֹי, וַדַּאי אוֹקִיר לַאֲבוֹי. אוֹקִיר לֵהּ בְּהַאי עָלְמָא גַּבֵּי בְּנֵי נָשָׁא, אוֹקַיר לֵהּ בְּהַהוּא עָלְמָא גַּבֵּי קֻדְּשָׁא בְּרִיךְ הוּא. וְקֻדְשָׁא בְּרִיךְ הוּא חָיֵיס עֲלֵהּ וְאוֹתִיב לֵהּ בְּכֻרְסַיָּא דִּיקָרֵהּ. בְּרַם זַכָּאִין אִנּוּן צַדִּיקַיָּא דְּזָכָאן לִבְנִין קַדִּישִׁין לְגִזְעִין קַדִּישִׁין, עֲלַיְהוּ אִתְקָרֵי: ''כָּל רוֹאֵיהֶם יַכִּירוּם, כִּי הֵם זֶרַע בֵּרַךְ ה'''. עַד כָּאן לְשׁוֹנוֹ. 

CCפָּתַח וְאָמַר: ''בֵּן יְכַבֵּד אָב וְעֶבֶד אֲדֹנָיו'', בֵּן יְכַבֵּד אָב כְּמוֹ שֶׁנֶּאֱמַֹר: ''כַּבֵּד אֶת אָבִיךְ וְאֶת אִמֶּךְ'', וּפֵרְשוּ: בַּאֲכִילָה וּבִשְׁתִיָּה וּבַכֹּל, זֶה בְּחַיָּיו. שֶמְּחֻיָּב בּוֹ. לְאַחר שֶמֵּת הָאָב, הַאִם תֹּאמַר. שֶנִּפְטָר מִזֶּה. <QM> לֹא כֵן, שֶׁאַף עַל גַּב שֶׁמֵּת מְחֻיָּב בִּכְבוֹדוֹ יוֹתֵר שֶׁנֶּאֱמַר: ''כַּבֵּד אֶת אָבִיךְ'', שֶאִם הַבֵּן הוֹלֵךְ בְּדֶרֶךְ מְקֻלְקֶלֶת, וַדַּאי שֶׁמְּבַזֶּה אֶת אָבִיו, וַדַּאי שֶׁעוֹשֶׂה לוֹ קָלוֹן. וְאִם אוֹתוֹ הַבֵּן הוֹלֵךְ בְּדֶרֶךְ יְשָׁרָה וּמְתַקֵן מַעֲשָׂיו, וַדַּאי. שֶמְּכַבֵּד אֶת אָבִיו, מְכַבֵּד אוֹתוֹ בְּזֶה הָעוֹלָם לִפְנֵי בְּנֵי אָדָם, מְכַבֵּד אוֹתוֹ בָּעוֹלָם הַבָּא לִפְנֵי הַקָדוֹשׁ בָּרוּךְ הוּא, וְהַקָדוֹשׁ בָּרוּךְ הוּא מְרַחֵם עָלָיו וּמוֹשִׁיב אוֹתוֹ בְּכִסֵּא כְבוֹדוֹ. אַשְרֵי לָהֶם לַצַּדִּיקִים, שֶזּוֹכִים לְבָנִים קְדוֹשִׁים, לִגְזָעַים קְדוֹשִׁים, עֲלֵיהֶם נֶאֱמַר: ''כָּל רוֹאֵיהֶם יַכִּירוּם כִּי הֵם זֶרַע בֵּרַךְ ה' '', עַד כָּאן לְשׁוֹנוֹ. DD

[[וּלְהֶפֶךָ]] חַס וְשָׁלוֹם, אִם אֵין הַבֵּן הוֹלֵךְ בְּדֶרֶךְ הַיָּשָׁר, הוּא בִּזָּיוֹן גָּדוֹל לְאָבִיו בָּעוֹלָם הָעֶלְיוֹן, שֶׁיֵּצֵא מִמֶּנּוּ בֶּן מַמְרֶה וּמַכְעִיס לְהַקָּדוֹשׁ בָּרוּךְ הוּא, כְּמוֹ שֶׁכָּתַב הַגְּרָ''א בְּאִגַּרְתּוֹ הַקְּדוֹשָׁה ''עָלִים לִתְרוּפָה'', שֶׁאַף אִם יַדְרִיךְ תָּמִיד בָּנָיו בְּמוּסָר וְלֹא יְקַבְּלוּם, אוֹי לְאוֹתָהּ בּוּשָׁה וְהַצַּעַר וְהַבִּזָּיוֹן בָּעוֹלָם הַבָּא. וְכָל שֶׁכֵּן אִם הָאָב עַצְמוֹ גּוֹרֵם בְּהַנְהָגָתוֹ לְהַטּוֹת בָּנָיו מִדֶּרֶךְ הַחַיִּים לְדֶרֶךְ הַמָּוֶת, כַּמָּה מֵהָעֹנֶשׁ וְהַבִּזָּיוֹן וְהַכְּלִמָּה יַגִּיעַ לוֹ מִזֶּה, וְכָל עָוֹן וְעָוֹן שֶׁיַּעֲשֶׂה הַבֵּן, יִהְיֶה גַּם לוֹ לְמַזְכֶּרֶת עָוֹן. וְלֹא עוֹד, אֲפִלּוּ אִם יָמוּת הַבֵּן הַזֶּה, וְהוּא כְּבָר זָכָה בְּמַעֲשָׂיו לֵישֵׁב בְּגַן עֵדֶן, גַּם כֵּן יַגִּיעַ לוֹ מִמֶּנּוּ צַעַר גָּדוֹל, כִּי יִטְּלוּהוּ מִגַּן עֵדֶן וְיוֹלִיכוּהוּ לְגֵיהִנֹּם, לְמַעַן יִרְאֶה בְּיִסּוּרֵי בְּנוֹ, כְּמוֹ שֶׁאָמְרוּ חֲזַ''ל. וְהֵבִיא הַגְּרָ''א דָּבָר זֶה בְּמִשְׁלֵי {כ''ט י''ז} עַל הַפָּסוּק: ''יַסֵּר בִּנְךָ וִינִיחֶךָ, וְיִתֵּן מַעֲדַנִּים לְנַפְשֶׁךָ''. וְזֶה לְשׁוֹנוֹ: כַּאֲשֶׁר הַבֵּן וְכוּ', וְעוֹד יַנִּיחֲךָ מִן הַגֵּיהִנֹּם, ''וְיִתֵּן מַעֲדַנִּים לְנַפְשֶׁךָ'' בְּגַן עֵדֶן, כְּמוֹ מַעֲשֵׂה דְּר' עֲקַיבָא, שֶׁלָּמַד תּוֹרָה עִם בֶּן רָשָׁע וְהִצִּילוֹ מִן הַגֵּיהִנֹּם, וְעוֹד שֶׁהֵבִיאוֹ לְגַן עֵדֶן. וְעוֹד ''יַסֵּר'' וְגוֹ', כִּי אֲפִלּוּ צַדִּיק, אִם יֵשׁ לוֹ בֶּן רָשָׁע, אֲזַי נוֹטְלִין אוֹתוֹ מִגַּן עֵדֶן לְגֵיהִנֹּם, לְמַעַן יִרְאֶה יִסּוּרֵי בְּנוֹ, וְזֶהוּ: ''יַסֵּר בִּנְךָ וִינִיחֶו'' בִּמְקוֹמְךָ, וְגַם הוּא יִתֵּן וְגוֹ'. עַד כָּאן לְשׁוֹנוֹ. 

[[וּכְשֶׁיִּתְבּוֹנֵן]] תָּמִיד וִיחַשֵּׁב קַטְנוּת שְׂכַר עֲבֵרָה שֶׁבָּעוֹלָם הַזֶּה נֶגֶד הֶפְסֵדוֹ הַנִּצְחִי, בְּוַדַּאי לֹא יִשְׁמַע הָאָב לְקּוֹל מְלַחֲשִׁים וְיִבְחַר בַּחַיִּים לְהַחֲזִיק בָּנָיו לְתוֹרַת ה', שֶׁהֵם הַחַיִּים הָאֲמִתִּיִּים, כְּמוֹ שֶׁכָּתוּב {משלי ג, י''ח}: ''עֵץ חַיִּים הִיא לַמַּחֲזִיקַים בָּהּ'', וְהָאוֹכֵל מִפֵּרוֹתָיו, חַי לְעוֹלָם, וּכְמוֹ שֶׁתִּקְּנוּ לָנוּ חֲזַ''ל בְּנֹסַח הַבְּרָכָה: ''וְחַיֵּי עוֹלָם נָטַע בְּתוֹכֵנוּ'', וְאָז יִזְכֶּה לִחְיוֹת חַיֵּי הַנֶּצַח הוּא וְזַרְעוֹ, כְּמוֹ שֶׁכָּתוּב: ''וְיִתֵּן מַעֲדַנִּים לְנַפְשֶׁךָ'', וּכְמוֹ שֶׁכָּתוּב בַּתּוֹרָה {דברים ל' י''ט}: ''וּבָחַרְתָּ בַּחַיִּים, לְמַעַן תִּחְיֶה אַתָּה וְזַרְעֶךָ''. 

[[וְגַם]] בָּעוֹלָם הַזֶּה יִזְכֶּה שֶׁנְּכָסָיו יִהְיוּ מַצְלִיחִין, כְּמוֹ שֶׁאָמְרוּ חֲזַ''ל {עבודה זרה י''ט:}: כָּל הָעוֹסֵק בַּתּוֹרָה, נְכָסָיו מַצְלִיחִין, שֶׁנֶּאֱמַר {תהילים א' ג'}: ''כִּי אִם בְּתוֹרַת ה' וְגוֹ', וְכָל אֲשֶׁר יַעֲשֶׂה יַצְלִיחַ''. 

[[וְכָל]] זֶה רָמַז לָנוּ הַכָּתוּב בִּקצָרָה, תְּשׁוּבַת הַקָּדוֹשׁ בָּרוּךְ הוּא עַל שְׁאֵלַת כְּנֶסֶת יִשְׂרָאֵל {שיר השירים א' ז'}: ''אֵיכָה תִרְעֶה'', שֶׁהוּא מוֹרֶה עַל הַשְׁפָּעָה, ''אֵיכָה תַּרְבִּיץ בַּצָּהֳרָיִם'', שֶׁהוּא מוֹרֶה עַל קְשִׁי הַזְּמַן, ''אִם לֹא תֵדְעִי לָךְ וְגוֹ' בְּעִקְּבֵי הַצֹּאן'', הַיְנוּ שֶׁנִּתְבּוֹנֵן בְּדַרְכֵי אֲבוֹתֵינוּ אַבְרָהָם, יִצְחָק וְיַעֲקֹב, וְנֵלֵךְ בְּדַרְכֵיהֶם, וּבִזְכוּת זֶה יִתֵּן לָנוּ הַשְׁפָּעָה כְּמוֹ שֶׁהָיָה לַאֲבוֹתֵינוּ וְיוּסַר מִמֶּנּוּ קְשִׁי הַזְּמַן בְּכָל מְקוֹמוֹת מוֹשְׁבוֹתֵינוּ. 

[[וּכְעֵין]] זֶה מָצָאתִי בְּעֵזֶר ה' גַּם כֵּן בַּזֹּהַר הַקָּדוֹשׁ, דְּהַפָּסוּק הַזֶּה מוֹרֶה, שֶׁנְּחַזֵּק אֶת בָּנֵינוּ לְתוֹרָה, וְעַל יְדֵי זֶה יִהְיֶה לָנוּ כֹּחַ לְהָגֵן עַל בָּנֵינוּ, וְיִהְיֶה לָנוּ קיּוּם בֵּין הָעַמִּים, דְּזֶה לְשׁוֹן הַזֹּהַר הַקָּדוֹשׁ פָּרָשַׁת בָּלָקּ: אִם לֹא תֵדְעִי לְאַתְקָפָא גַּרְמָךְ בְּגָלוּתָא, וּלְאַתְקָפָא חֵילָא לַאֲגַנָּא עַל בְּנָךְ, צְאִי לָךְ לְאַתְקָּפָא, בְּעִקְּבֵי הַצֹּאן אִנּוּן תִּינוֹקוֹת דְּבֵית רַבָּן, דְּאוֹלְפֵי תּוֹרָה וְכוּ'. עַד כָּאן לְשׁוֹנוֹ. 

CC''אִם לֹא תֵדְעַי לָךְ הַיָּפָה בַּנָּשִׁים'', לָמָּה נֶאֱמַר ''לָךְ''. <QM> אֶלָּא אִם לֹא תֵדְעַי לָךְ: לְהִתְחַזֵּק עַצְמֵךְ בַּגָּלוּת וּלְהִתְגַּבֵּר בְּכֹחַ לְהָגֵן עַל בָּנַיִךְ, ''צְאִי לָךְ'' לְהִתְחַזֵּק ''בְּעַקְבֵי הַצֹּאן'', אֵלּוּ הֵם יְלָדִים שֶבְּבֵית רַבָּם הַלּוֹמְדִים תּוֹרָה, מֵהֶם תִּטְּלִי כֹּחַ לְהָגֵן עַל בָּנַיִךְ. DD

~ פרק י' - אדם בלי תורה כמו דג בלי מים 

<b>בּוֹ יְבֹאַר, מַה שֶּׁאָמְרוּ חֲזַ''ל, שֶׁאָדָם בְּלִי תּוֹרָה הוּא כְּדָגּ בְּלִי מַיִם.</b> 

[[וְלֹא]] יִטְעֶה הָאָדָם בְּנַפְשׁוֹ לוֹמַר: מַה כָּל הָרַעַשׁ הַזֶּה עַל סִלּוּקַי אֶת בְּנִי מֵהַתּוֹרָה, וְכִי בִּשְׁבִיל זֶה לֹא יוּכַל לִהְיוֹת אִישׁ יִשְׂרָאֵל כְּמוֹ שְׁאָר אַנְשֵׁי יִשְׂרָאֵל? 

[[אֲבָל]] בֶּאֱמֶת לֹא כֵן, אָחִי, כִּי כְּבָר מוּכָח מִמַּה שֶּׁאָמְרוּ חֲזַ''ל בִּבְרָכוֹת {דף ס''א:} וּבְכַמָּה מְקוֹמוֹת, וְנִבְחָן דָּבָר זֶה בִּזְמַנֵּנוּ גַּם כֵּן בְּכוּר הַנִּסָּיוֹן, שֶׁאִישׁ הַיִּשְׂרְאֵלִי, שֶׁנִּלְקַח מִן הַתּוֹרָה, הוּא כְּמוֹ דָּג שֶׁנִּלְקַח מִן הַמַּיִם, אַף שֶׁיֵּשׁ לוֹ קְצָת חַיּוּת עֲדַיִן, מִכָּל מָקוֹם בָּרוּר הַדָּבָר שֶׁוַדַּאי יָמוּת לְבַסּוֹף, וְאִי אֶפְשָׁר לְדָג לִחְיוֹת, כִּי אִם אֵיזֶה שָׁעוֹת, כָּל זְמַן שֶׁלַּחְלוּחִית הַמַּיִם יֶשְׁנָה עֲדַיִן עַל הַגּוּף, אֲבָל כְּשֶׁמִּתְיַבֶּשֶׁת, תֵּכֶף מֵת, כִּי נִפְסָק לְגַמְרֵי הַחַיּוּת. 

[[כֵּן]] עֶצֶם קדֻשַּׁת ה' הַחוֹפֶפֶת עַל עַמּוֹ יִשְׂרָאֵל, שֶׁעַל יָדָהּ יִזְכּוּ לֶעָתִיד לָבוֹא לִהְיוֹת קַיָּמִים לָנֶצַח, כְּמוֹ שֶׁכָּתוּב {דברים ד' ד'}: ''וְאַתֶּם הַדְּבֵקִים בַּה' אֱלֹקֶיכֶם חַיִּים'' וְגוֹ; וּכְמוֹ שֶׁאָמְרוּ חֲזַ''ל עַל הַפָּסוּק הַזֶּה, הוּא רַק עַל יְדֵי אֶמְצָעוּת הַתּוֹרָה, וּכְשֶׁבְּנֵי אָדָם פּוֹרְשִׁים עַצְמָן מִן הַתּוֹרָה, כָּל זְמַן שֶׁלַּחְלוּחִית הַתּוֹרָה יֶשְׁנָה עֲדַיִן עֲלֵיהֶם, הֵם עוֹסְקִין עֲדַיִן קְּצָת בְּמִצְוֹתֶיהָ, אֲשֶׁר הֻרְגְּלוּ בָּהּ מִכְּבָר, אֲבָל בְּהֶמְשֵׁךְ הַזְּמַן, מִשֶּׁמַּתְחִילָה הַלַּחְלוּחִית לְהִתְיַבֵּשׁ, מַתְחִילִין לְהַפְסִיק גַּם מִמִּצְוֹת, וּמִי יוֹדֵעַ לְמָה יָבוֹא עַל יְדֵי זֶה. וּבֶאֱמֶת מִקְרָא מָלֵא הוּא בְּפָרָשַׁת בְּחֻקֹּתַי {ויקרא כ''ו י''ד ט''ו}: ''וְאִם לֹא תִשְׁמְעוּ לִי, (פֵּרוּשׁ: לִהְיוֹת עֲמֵלִים בַּתּוֹרָה כְּפֵרוּשׁ רַשִּׁ''י שָׁם) וְלֹא תַעֲשׂוּ אֶת כָּל הַמִּצְוֹת הָאֵלֶּה, (מִשֶּׁלֹּא תִּלְמְדוּ לֹא תַעֲשׂוּ): וְאִם בְּחֻקֹּתַי תִּמְאָסוּ (מוֹאֵס בַּאֲחֵרִים הָעוֹשִׂים), וְאִם אֶת מִשְׁפָּטַי תִּגְעַל נַפְשְׁכֶם (שׂוֹנֵא הַחֲכָמִים) לְבִלְתִּי עֲשׂוֹת (מוֹנֵעַ אֲחֵרִים מֵעֲשׂוֹת) אֶת כָּל מִצְוֹתַי (כּוֹפֵר, שֶׁלֹּא צִוִּיתִים, לְכָךְ נֶאֱמַר: ''אֶת כָּל מִצְוֹתַי'' וְלֹא אֶת כָּל הַמִּצְוֹת) לְהַפְרְכֶם אֶת בְּרִיתִי'' (כּוֹפֵר בָּעִקָּר, הֲרֵי שֶׁבַע עֲבֵרוֹת. הָרִאשׁוֹנָה גּוֹרֶרֶת הַשְּׁנִיָה וְכֵן עַד הַשְּׁבִיעִית וְאֵלּוּ הֵן כוּ'. כָּל זֶה פֵּרֵשׁ רַשִּׁ''י שָׁם וְהוּא מֵהַתּוֹרַת כֹּהֲנִים). 

[[וּבָזֶה]] פֵּרַשְׁתִּי מַה שֶּׁאָנוּ אוֹמְרִין בְּכָל יוֹם בְּפָרָשָׁה שְׁנִיָּה דִּקְרִיאַת שְׁמַע {דברים י''א י''ג}: ''וְהָיָה אִם שָׁמֹעַ וְגוֹ' לְאַהֲבָה וְגוֹ', הִשָּׁמְרוּ לָכֶם וְגוֹ' וַעֲבַדְתֶּם אֱלֹהִים אֲחֵרִים'' וְגוֹ'. דְּלִכְאוֹרָה הֲלֹא הַדֶּרֶךְ הוּא כְּשֶׁאָדָם מְצַוֶּה לִבְנוֹ שֶׁיִּתְנַהֵג בְּדֶרֶךְ הַיָּשָׁר, מְצַוֶּה לוֹ לְפִי עִנְיָנוֹ. אִם הוּא הוֹלֵךְ בְּדֶרֶךְ תָּמִים, מְצַוֵּהוּ שֶׁיּוֹסִיף אֹמֶץ, וְלֹא יָסוּר מִזּוֹ הַדֶּרֶךְ, וְאִם הוּא הוֹלֵךְ שׁוֹבָב בְּדֶרֶךְ לִבּוֹ וְרוֹצֶה לִנְסֹעַ מֵאִתּוֹ, הוּא מְצַוֵּהוּ שֶׁעַל כָּל פָּנִים לֹא יָסוּר מִדֶּרֶךְ הַשֵּׁם לְגַמְרֵי, חַס וְשָׁלוֹם, וְאִם יַחֲלִיךְ הָעִנְיָנִים, שֶׁיְּצַוֶּה לִבְנוֹ הַהוֹלֵךְ בְּדֶרֶךְ הַיָּשָׁר, שֶׁלֹּא יָסוּר מִדֶּרֶךְ ה' לְהָמִיר דָּתוֹ, חַס וְשָׁלוֹם, לֹא לְכָבוֹד יִהְיֶה לוֹ וְגַם לִבְנוֹ בַּצִּוּוּי הַזֶּה. וְהָכָא הֲלֹא רֹאשׁ פָּרָשַׁת ''וְהָיָה'' מְדַבֶּרֶת בַּאֲנָשִׁים יִרְאֵי ה' וְאוֹהֲבֵי שְׁמוֹ בְּכָל לֵב וָנֶפֶשׁ, כְּמוֹ דִּכְתִיב: ''לְאַהֲבָה'' וְגוֹ', וּמַה שַּׁיָּךְ בָּזֶה הַסְּמִיכוּת: ''פֶּן יִפְתֶּה וַעֲבַדְתֶּם'' וְגוֹ', וְתוּ תֵּבַת ''וְסַרְתֶּם'' לִכְאוֹרָה יָתֵר הִיא? 

[[אֲבָל]] הָאֱמֶת הוּא כִּפְשׁוּטוֹ, דְּמִתְּחִלָּה כְּתִיב בַּפָּרָשָׁה: ''וּלְעָבְדוֹ בְּכָל לְבַבְכֶם'', וְאָמְרוּ חֲזַ''ל {תענית ב'.}: אֵיזוֹ עֲבוֹדָה שֶׁהִיא בַּלֵּב? הֱוֵי אוֹמֵר: זוֹ תְּפִלָּה. וְלָזֶה אָמַר הַכָּתוּב: ''הִשָׁמְרוּ לָכֶם פֶּן יִפְתֶּה לְבַבְכֶם'', הַיְנוּ שֶׁהַיֵּצֶר יְפַתֶּה לִבְּכֶם לֵאמֹר: לָמָּה לִי תּוּ לִלְמֹד תּוֹרָה, מֵאַחַר שֶׁיֵּשׁ לִי אַהֲבַת ה', וּבָרוּךְ הַשֵּׁם אֲנִי מִתְפַּלֵּל בְּכָל יוֹם, דַּי בְּכָךְ, וּמַה בְּכָךְ אֲפִלּוּ אִם אָסוּר מֵעַתָּה לְגַמְרֵי מִן הַתּוֹרָה, אוֹ שֶׁאָסִיר אֶת בְּנִי מֵהַתּוֹרָה, הֲלֹא הוּא מִתְפַּלֵּל בְּכָל יוֹם? וְלָזֶה בָּא הַכָּתוּב וְהוֹדִיעַ לָנוּ, שֶׁסּוֹף דָּבָר יִהְיֶה עַל יְדֵי הֲסָרָה מֵהַתּוֹרָה ''וַעֲבַדְתֶּם אֱלֹהִים אֲחֵרִים'', וּכְמוֹ שֶׁכָּתַבְנוּ בִּתְחִלָּה, שֶׁדָּבָר זֶה דּוֹמֶה לְדָג שֶׁנִּלְקָח מִן הַמַּיִם, שֶׁתֵּעָקֵר עֶצֶם חַיּוּתוֹ בִּזְמַן קָצָר. כֵּן הוּא אִישׁ יִשְׂרְאֵלִי, הַסָּר מִן הַתּוֹרָה לְגַמְרֵי וּמַטֶּה אֶת עַצְמוֹ מִדֶּרֶךְ הַמּוּסָר לְדֶרֶךְ אַחֵר, לֹא רָחוֹק הוּא מֵעֲבוֹדַת אֱלֹהִים אֲחֵרִים. (וּבָרוּר הוּא, שֶׁכֵּן נִמְצָא בְּסִפְרִי עַל זֶה הַפָּסוּק, ''פֶּן יִפְתֶּה לְבַבְכֶם וְסַרְתֶּם וַעֲבַדְתֶּם''. כֵּיוָן שֶׁהָאָדָם פּוֹרֵשׁ מִן הַתּוֹרָה, מִיָּד נִדְבָּק בַּעֲבוֹדָה זָרָה). וְלָזֶה אָמַר הַכָּתוּב אַחַר כָּךְ {שם י''ח}: ''וְשַׂמְתֶּם אֶת דְּבָרַי אֵלֶּה עַל לְבַבְכֶם''. הַיְנוּ שֶׁיִּכָּנְסוּ דְּבָרַי בְּעֹמֶק לִבְּכֶם מַה שֶּׁאָמַרְתִּי לָכֶם, שֶׁבְּסוּר הָאָדָם מִן הַתּוֹרָה, יָבוֹא, חַס וְשָׁלוֹם, לְבַסּוֹף לַעֲבוֹדָה זָרָה, וְעַל כֵּן {שם י''ט}: ''וְלִמַּדְתֶּם אֹתָם אֶת בְּנֵיכֶם'' וְגוֹ', וְלֹא תְּסַפְּקוּ עַצְמְכֶם, בַּמֶּה שֶׁהַבֵּן מְקַיֵּם מִצְוַת תְּפִלָּה. וְעַל זֶה מְסַיֵּם הַכָּתוּב לְבַסּוֹף {שם כ''א}: ''לְמַעַן יִרְבּוּ יְמֵיכֶם וִימֵי בְנֵיכֶם עַל הָאֲדָמָה'' וְגוֹ', כְּמַאֲמָרָם זַ''ל בְּפֶרֶק חֵלֶק: אֵין הַגָּלֻיּוֹת מִתְכַּנְּסִין, אֶלָּא בִּזְכוּת הַתּוֹרָה. 

[[וְהִנֵּה]] כָּל זֶה אֲפִלּוּ בַּדּוֹרוֹת הָרִאשׁוֹנִים, וְכָל שֶׁכֵּן בִּזְמַנֵּנוּ, שֶׁהַרְבֵּה וְהַרְבֵּה סָרוּ מִדֶּרֶךְ ה' עַל יְדֵי הַפְּרִישָׁה מִן הַתּוֹרָה, בְּוַדַּאי הוּא עֵת לַעֲשׂוֹת לַה' וּלְחַזֵּק אֶת בָּנֵינוּ לְתוֹרָה וְלִתְעוּדָה. 

[[וְזֶה]] לְשׁוֹן הַזֹּהַר הַקָדוֹשׁ בְּפָרָשַׁת תְּרוּמָה עַל הַפָּסוּק {תהילים קי''ט קכ''ו}: ''עֵת לַעֲשׂוֹת לַה' '': בְּכָל זִמְנָא דְּאוֹרַיְתָא מִתְקַיְּמָא בְּעָלְמָא, וּבְנֵי נָשָׁא מִשְׁתַּדְּלִין בַּהּ, קֻדְּשָׁא בְּרִיךְ הוּא חָדֵי בְּעוֹבְדֵי יָדוֹ וְחָדֵי בְּעָלְמִין כֻּלְּהוּ, וּשְׁמַיָּא וְאַרְעָא קָיְמִין בְּקיּוּמַיְהוּ. וְלָא עוֹד, אֶלָּא דְּקֻדְשָׁא בְּרִיךְ הוּא כָּנֵישׁ כָּל פָּמַלְיָא דִּילֵהּ וְאָמַר לוֹן: חֲמוּ עַמָּא קַדִּישָׁא דְּאִית לִי בְּאַרְעָא, דְּאוֹרַיְתָא מִתְעַטְּרָא בְּגִנֵּיהוֹן. חֲמוּ עוֹבְדֵי יָדִי דְּאַתּוּן אֲמַרְתּוּן {תהילים ח' ה'}: ''מָה אֱנוֹשׁ כִּי תִזְכְּרֶנּוּ'', וְאִנּוּן כַּד חֲמוּ חֶדְוָה דְּמָארֵיהוֹן בְּעַמֵּהּ, מִיָּד פָּתְחֵי וְאָמְרֵי {דברי הימים א' י''ז כ''א}: ''וּמִי כְּעַמְּךָ יִשְׂרָאֵל, גּוֹי אֶחָד בָּאָרֶץ''. וּבְשַׁעְתָּא דְּיִשְׂרָאֵל מִתְבַּטֵּל מֵאוֹרַיְתָא, כִּבְיָכוֹל תָּשֵׁישׁ חֵילָא וּכְדֵין ''עֵת לַעֲשׂוֹת לַה' '' אִנּוּן בְּנֵי עָלְמָא צַדִּיקַיָּא דְּאִשְׁתַּאֲרָן, אִית לוֹן לְחַגָּרָא חַרְצִין וּלְמֶעְבַּד עוֹבְדִין דְּכַשְׁרָאִין, בְּגִין דְּקֻדְשָׁא בְּרִיךְ הוּא יִתְתַּקַּף בְּהוּ בְּצַדִּיקַיָּא וּמַשִּׁרְיָן וְאוּכְלוּסִין דִּילֵהּ. מַאי טַעְמָא? בְּגִין דְּהֵפֵרוּ תּוֹרָתֶךָ, וְלָא מִשְׁתַּדְּלֵי בַּהּ בְּנֵי עָלְמָא כִּדְקָא יָאוּת. עַד כָּאן לְשׁוֹנוֹ. 

CCבְּכָל זְמַן שֶׁהַתּוֹרָה מִתְקַיֶּמֶת בָּעוֹלָם וּבְנֵי אָדָם עוֹסְקִים בָּהּ, הַקָדוֹשׁ בָּרוּךְ הוּא שָׂמֵחַ בְּמַעֲשֵׂי יָדָיו וְשָמֵחַ בָּעוֹלָמוֹת כֻּלָּם, וְהַשָּׁמַיִם וְהָאָרֶץ עוֹמְדִים בְּקִיּוּמָם. וְלֹא עוֹד אֶלָּא שֶׁהַקָדוֹשׁ בָּרוּךְ הוּא אוֹסֵף כָּל הַפָּמַלְיָא שֶׁלּוֹ וְאוֹמֵר לָהֶם: רְאוּ עַם קָדוֹשׁ שֶׁיֵּשׁ לִי בָּאָרֶץ, שֶׁהַתּוֹרָה מִתְעַטֶּרֶת בִּשְׁבִילָם. רְאוּ מַעַשֵׂי יָדַי שֶׁאַתֶּם אֲמַרְתֶּם: ''מָה אֱנוֹשׁ כִּי תִזְכְּרֶנּוּ'', וְכַאֲשֶׁר רוֹאִים שִׂמְחַת רִבּוֹנָם בְּעַמּוֹ, מִיָּד פּוֹתְחִים וְאוֹמְרִים: ''מִי כְּעַמְּךְ יִשְׂרָאֵל גּוֹי אֶחָד בָּאָרֶץ''. וּבְשָׁעה שֶׁיִּשְׂרָאֵל מִתְבַּטְּלִים מֵהַתּוֹרָה, כִּבְיָכוֹל תָּשַׁשׁ כֹּחוֹ. וּבְכֵן ''עֶת לַעֲשׂוֹת לַה' '', אֵלּוּ בְּנֵי הָעוֹלָם הַצַּדִּיקִים שֶׁנִּשְׁאֲרוּ, יֵשׁ לָהֶם לַחְגֹּר מָתְנֵיהֶם, וְלַעֲשׂוֹת מַעֲשִׂים טוֹבִים בִּשְׁבִיל שֶׁהַקָדוֹשׁ בָּרוּךְ הוּא יִתְחַזֵּק [לִשְׂמֹחַ] עִם הַצַּדִּיקִים וְעַם הַמַּחֲנוֹת וְהַגְּדוּדִים שֶלּוֹ, מַה הַטַּעַם. <QM> מִפְּנֵי שֶׁהֵפֵרוּ תּוֹרָתֶךְ, וְלֹא עוֹסְקִים בָּהּ בְּנֵי הָעוֹלָם כְּמוֹ. שֶרָאוּי, עַד כָּאן לְשוֹנוֹ. DD

[[וּבִפְרָט]] בִּזְמַנֵּנוּ, שֶׁאָנוּ רוֹאִין בְּחוּשׁ, בַּעֲוֹנוֹתֵינוּ הָרַבִּים, שֶׁהַנְּעָרִים שֶׁסָּרוּ מִן הַתּוֹרָה, נַעֲשָׂה אֶצְלָם הֶפְקֵּר גַּם כֵּן אִסּוּר שַׁבָּת וּשְׁאָר אִסּוּרִין. עַל כֵּן בְּוַדַּאי חִיּוּב גָּדוֹל עַל כָּל אָב לְהַחֲזִיקּ בָּנָיו בְּתוֹרַת ה' וּלְהַרְגִּילוֹ בְּמִצְוֹתָיו, כְּמוֹ דִּכְתִיב {משלי כ''ב ו'}: ''חֲנֹךְ לַנַּעַר'' וְגוֹ', וְיִהְיֶה שְׂכָרוֹ עֲבוּר זֶה גָּדוֹל מְאֹד, הַרְבֵּה יוֹתֵר מִדּוֹרוֹת שֶׁלְּפָנֵינוּ, כִּדְאִיתָא בְּאָבוֹת דְּרַבִּי נָתָן {פ רק ג' משנה ו'}: מֵאָה פְּעָמִים בְּצַעַר מִפַּעַם אַחַת שֶׁלֹּא בְּצַעַר. וְנֶאֱמַר {יְחֶזְקַאל מ''ד ט''ו}: ''וְהַכֹּהֲנִים הַלְוִיִּם בְּנֵי צָדוֹק, אֲשֶׁר שָׁמְרוּ וְגוֹ', הֵמָּה יִקְרְבוּ אֵלַי לְשָׁרְתֵנִי'' וְגוֹ'. 

[[הַיּוֹצֵא]] לָנוּ מִכָּל הַפְּרָקים הָאֵלּוּ, שֶׁכָּל אֶחָד יִרְאֶה לְקַדֵּשׁ אֶת כֹּחַ הַדִּבּוּר שֶׁלּוֹ בִּקְדֻשַּׁת הַתּוֹרָה, וְנִרְאֶה לְחַזֵּק אֶת עַמּוּד הַתּוֹרָה, וּבִזְכוּת זֶה נִזְכֶּה לְבִיאַת הַגּוֹאֵל בִּמְהֵרָה בְּיָמֵינוּ, אָמֵן. 

@ חֲתִימַת הסֵּפֶר 

<b>יִתְבָּאֲרוּ בּוֹ עוֹד עִנְיָנִים הַשַּׁיָּכִים לְשַׁעֵר א', ב'.</b> 

~ פרק א' - חשיבותו של השומר את לשונו בעולם הבא 

<b>בּוֹ יְבֹאַר, שֶׁעַל יְדֵי שְׁמִירַת הַלָּשׁוֹן יִזְכֶּה לַחֲשִׁיבוּת מְיֻחֶדֶת בָּעוֹלָם הַבָּא.</b> 

[[אָמְרוּ]] חֲזַ''ל בְּבָבָא בַּתְרָא {קס''ה.}: רֻבָּן בְּגֶזֶל וּמִעוּטָן בַּעֲרָיוֹת וְכֻלָּן בַּאֲבַק לָשׁוֹן הָרָע. מִזֶּה יוּכַל הָאָדָם לְהִתְבּוֹנֵן אֶת גֹּדֶל עִנְיַן שְׁמִירַת הַלָּשׁוֹן, דַּהֲלֹא אָנוּ רוֹאִין, שֶׁטֶּבַע כָּל אָדָם לְהִתְגָּאוֹת בְּאֵיזֶה דָּבָר, שֶׁיִּהְיֶה מִנְכָּר בָּזֶה חֲשִׁיבוּתוֹ. אִם עָשִׁיר גָּדוֹל הוּא יִתְחַזֵּק לִהְיוֹת לוֹ חָצֵר נָאָה, וְאִם בַּעַל הַבַּיִת בְּבַיִת נָאֶה, וַאֲפִלּוּ אִם הוּא נַעַר מְשָׁרֵת בְּאֵיזֶה מָקוֹם, יִרְאֶה שֶׁיִּהְיֶה לוֹ עַל כָּל פָּנִים בֶּגֶד נָאֶה עַל שַׁבָּת וְיוֹם טוֹב, כְּדֵי שֶׁלֹּא יִתְבַּזֶּה אֵצֶל חֲבֵרָיו לְפִי עֶרְכּוֹ. וְאִם זֶה בָּעוֹלָם הַכָּלֶה, שֶׁהַתַּעֲנוּג וְהַכָּבוֹד שֶׁלּוֹ הוּא הֶבֶל וָרִיק, כַּמָּה צָרִיךְ לַעֲשׂוֹת מִכִּפְלֵי זֶה בָּעוֹלָם הַנִּצְחִי. 

[[הֲלֹא]] יָדוּעַ הוּא, שֶׁעַל יְדֵי שֶׁהָאָדָם מִתְדַּבֵּקּ בַּעֲבוֹדָתוֹ שֶׁל הַקָּדוֹשׁ בָּרוּךְ הוּא לְקַיֵּם מִצְוֹתָיו, נִבְרָא לִכְבוֹדוֹ שָׁם הֵיכָל קָדוֹשׁ בִּפְנֵי עַצְמוֹ לְהִתְעַדֵּן בּוֹ, כִּדְאִיתָא בְּמִדְרַשׁ קֹהֶלֶת, שֶׁלְּכָל צַדִּיק וְצַדִּיק נוֹתְנִין לוֹ מָדוֹר בִּפְנֵי עַצְמוֹ לְפִי כְּבוֹדוֹ. וְאִם כֵּן הַדָּבָר, הָאָדָם שֶׁהוּא זָהִיר בִּימֵי חַיָּיו מֵעֲרָיוֹת, אַף שֶׁשְּׂכָרוֹ יִהְיֶה עֲבוּר זֶה גַּם כֵּן גָּדוֹל, וְיִתֵּן לוֹ מָקוֹם מוּכָן לְהִתְעַדֵּן כּוֹ נֶצַח, אַף עַל פִּי כֵן מִין הַהֵיכָל הַזֶּה וְתַעֲנוּגָיו מָצוּי הוּא אֵצֶל רֹב יִשְׂרָאֵל בְּגַן עֵדֶן, וְלֹא מִנְכָּר בָּזֶה חֲשִׁיבוּתוֹ כָּל כָּךְ, דַּהֲלֹא רַק מִעוּטָן נִכְשָׁלִין בַּעֲרָיוֹת, וְאִם הוּא זָהִיר בְּגֶזֶל, וּמִעוּטָן שׁוֹמְרִין עַצְמָן מֵעָוֹן זֶה. אִם כֵּן יֵשׁ לָהֶם הֵיכָל כְּמוֹתוֹ, אֲבָל אִם יִהְיֶה זָהִיר בְּמִדַּת שְׁמִירַת הַלָּשׁוֹן בְּכָל פְּרָטָיו, חֲשִׁיבוּת הֵיכָלוֹ, שֶׁנִּבְרָא עַל יְדֵי מִצְוָה זוֹ, יִהְיֶה מִנְכָּר לַכֹּל בְּגַן עֵדֶן, דַּהֲלֹא בַּאֲבַק לָשׁוֹן הָרָע כֻּלָּן נִכְשָׁלִים (אִם לֹא מִי שֶׁמִּתְעוֹרֵר בְּנַפְשׁוֹ שֶׁלֹּא לְהִתְרַפּוֹת מִזֶּה), וְאֵין לָהֶם מִין הֵיכָל קָדוֹשׁ כָּזֶה כְּמוֹתוֹ. 

[[וּבִפְרָט]] מִי שֶׁמְּעַיֵּן הֵיטֵב בִּפְתִיחַת הַסֵּפֶר ''חָפֵץ חַיִּים'', וּבַסֵּפֶר הַזֶּה בִּשְׁנֵי שְׁעָרָיו הָרִאשׁוֹנִים בְּכָל פְּרָקָיו, יִרְאֶה שֶׁעַל יְדֵי קִיּוּם מִדַּת שְׁמִירַת הַלָּשׁוֹן יִגָּרַע מִמֶּנּוּ בְּכָל שָׁנָה כַּמָּה מֵאוֹת וַאֲלָפִים עֲוֹנוֹת, וְיִתּוֹסֵף לוֹ תְּמוּרָתָם כַּמָּה מֵאוֹת וַאֲלָפִים מִצְוֹת, כִּי אֲפִלּוּ אִם עַל יְדֵי זֶה לֹא יִתְמַעֲטוּ לוֹ בְּכָל יוֹם כִּי אִם עֶשֶׂר תֵּבוֹת שֶׁל דִּבּוּרִים שֶׁלֹּא כַּהֹגֶן, שֶׁחָסַם אֶת פִּיו מִלְּדַבְּרָם, גַּם כֵּן עוֹלֶה יוֹתֵר מִשְׁלֹשֶת אֲלָפִים לְשָׁנָה. (וּבָזֶה פֵּרַשְׁתִּי מַה שֶּאָמְרוּ חֲזַ''ל {ערכין ט''ו:}: כָּל הַמְסַפֵּר לָשׁוֹן הָרָע, מַגְדִּיל עֲוֹנוֹת עַד לַשָּׁמַיִם, וּפֵרוּשׁוֹ: כָּל מִי שֶׁמֻּרְגָּל בְּעָוֹן זֶה, מִתְרַבִּים מִזֶּה גּוּפָא עֲוֹנוֹתָיו מְאֹד), וּלְמִצְוֹת יֵחָשְׁבוּ לוֹ לָעוֹלָם הַבָּא אוֹתָן הַתֵּבוֹת, כְּמוֹ שֶׁאָמְרוּ חֲזַ''ל {מכות כ''ג:}: יָשַׁב אָדָם וְלֹא עָבַר עֲבֵרָה, נוֹתְנִין לוֹ שָׂכָר כְּעוֹשֶׂה מִצְוָה, וְעַל כָּל רֶגַע וָרֶגַע, שֶׁאָדָם חוֹסֵם פִּיו זוֹכֶה וְכוּ'. וְגַם מִמֵּילָא יָבוֹא עַל יְדֵי זֶה לִידֵי כַּמָּה מִדּוֹת קדוֹשׁוֹת, וּכְמוֹ שֶׁכָּתוּב בַּשַּׁעַר הַשֵּׁנִי מִסֵּפֶר הַזֶּה. 

~ פרק ב' - תועלת שמירת הלשון לקובע עיתים לתורה 

<b>בּוֹ תְּבֹאַר תּוֹעֶלֶת שְׁמִירַת הַלָּשׁוֹן לְמִי שֶׁקּוֹבֵעֵ עֵתִּים לַתּוֹרָה.</b> 

[[וּבִפְרָט]] אִם יֵשׁ לוֹ עֵת קָּבוּעַ לַתּוֹרָה בְּבֵית הַמִּדְרָשׁ, כַּמָּה תּוֹעִיל מִדַּת שְׁמִירַת הַלָּשׁוֹן לְלִמּוּדוֹ שֶׁלֹּא יִתְבַּטֵּל, דְּאִי לָאו הָכִי {דאם לא כן}, עָלוּל מְאֹד שֶׁיִּגָּרַע לוֹ עַל יְדֵי זֶה מִלִּמּוּדוֹ בְּכָל יוֹם וָיוֹם, וְגַם לִמּוּדוֹ יִהְיֶה ' פִּסְקֵּי פִּסְקֵי, וְיָדוּעַ גֹּדֶל עֹנֶשׁ שֶׁיֵּשׁ עַל זֶה, כְּמוֹ שֶׁאָמְרוּ חֲזַ''ל {עבודה זרה ג':}: כָּל הַפּוֹסֵק מִדִּבְרֵי תּוֹרָה וְעוֹסֵק בְּדִבְרֵי שִׂיחָה, מַאֲכִילִין אוֹתוֹ גַחֲלֵי רְתָמִים, שֶׁנֶּאֱמַר {איוב ל' ד'}: ''הַקֹּטְפִים מַלּוּחַ עֲלֵי שִׂיחַ, (דְּבָרִים שֶׁנִּתְּנוּ בַּלּוּחַ, עֲלֵי שִׂיחָה בְּטֵלָה), וְשֹׁרֶשׁ רְתָמִים לַחְמָם'', וְהוּא מִדָּה כְּנֶגֶד מִדָּה, שֶׁאִם הָיָה לוֹמֵד הַתּוֹרָה, הָיְתָה מִתְקַיֶּמֶת נַפְשׁוֹ לֶעָתִיד לָבוֹא לָנֶצַח עַל יְדֵי אוֹר הַתּוֹרָה הַקְּדוֹשָׁה, שֶׁאוֹרָהּ אֵינָהּ שׂוֹרֶפֶת, חַס וְשָׁלוֹם, הַנֶּפֶשׁ, אַדְּרַבָּה, הִיא מָזוֹן נִצְחִי לַנֶּפֶשׁ כְּמוֹ הַלֶּחֶם, שֶׁמֵּזִין לַגּוּף בִּימֵי חַיָּיו, וְעַל כֵּן נִקְּרֵאת הַתּוֹרָה בְּשֵׁם לֶחֶם, כְּמוֹ דִּכְתִיב {משלי ט' ה'}: ''לְכוּ לַחֲמוּ בְּלַחְמִי'' וְגוֹ', וּמִדְּפוֹסֵק בְּאֶמְצַע הַלִּמּוּד מוֹרֶה שֶׁאֵינוֹ רוֹצֶה הַמָּזוֹן הַהוּא, וְעַל כֵּן מַאֲכִילִין אוֹתוֹ שָׁם תְּמוּרַת מְזוֹן הַנֶּפֶשׁ, שֶׁעַל יְדֵי אוֹר הַתּוֹרָה, הָאוֹר שֶׁל הַגַּחֲלֵי רְתָמִים, שֶׁנֶּאֱמַר: ''הַקֹּטְפִים מַלּוּחַ עֲלֵי שִׂיחַ, וְשֹׁרֶשׁ רְתָמִים לַחְמָם''. 

[[וּמַה]] דְּנָקַּט הַכָּתוּב דַּוְקָא רְתָמִים? שֶׁאוֹתָם גֶּחָלִים, שֶׁנַּעֲשִׂים מֵעֵץ רֹתֶם, אֵינָם נִכְבִּים עַד שְׁנֵים עָשָׂר חֹדֶשׁ, כְּמוֹ שֶׁאָמְרוּ חֲזַ''ל {בבבא בתרא ע''ד:} לְהוֹרוֹת לָנוּ, שֶׁדָּנִין אוֹתוֹ עֲבוּר זֶה כְּרָשָׁע גָּמוּר, שֶׁמִּשְׁפָּטוֹ בַּגֵּיהִנֹּם הוּא שְׁנֵים עָשָׂר חֹדֶשׁ. וְזֶה לְשׁוֹן הַזֹּהַר הַקָּדוֹשׁ פָּרָשַׁת שְׁלַח: מַאן דְּפָסַק מִלִּין דְּאוֹרַיְתָא עַל מִלִּין בְּטֵלִין, יִתְפַּסְּקוּן חַיּוֹהִי מֵהַאי עָלְמָא, וְדִינֵהּ קַיָּמָא בְּהַהוּא עָלְמָא. 

CCמִי שֶׁפּוֹסֵק דִּבְרֵי תּוֹרָה בִּשְׁבִיל לְדַבֵּר דְּבָרִים בְּטֵלִים, יִפָּסְקוּ חַיָּיו מֵהָעוֹלָם הַזֶּה, וְדִינוֹ עוֹמֵד לָעוֹלָם הַהוּא. DD

[[הג''ה.]][ וּבֶאֱמֶת הָיָה נִרְאֶה לִי בְּתוֹרַת עֵצָה, לְמִי שֶׁרוֹצֶה לִשְׁמֹר פִּיו וּלְשׁוֹנוֹ מִדִּבּוּרִים אֲסוּרִים, שֶׁיַּרְגִּיל אֶת עַצְמוֹ שֶׁלֹּא לָשׂוּחַ כְּלָל בְּבֵית הַמִּדְרָשׁ וּבְבֵית הַכְּנֶסֶת, כִּי מִלְּבַד שֶׁהוּא מִצְוָה רַבָּה בְּלָאו הָכִי מִשּׁוּם קְּדֻשַּׁת הַמָּקּוֹם, כְּמוֹ שֶׁכָּתְבוּ הַסְּפָרִים הַקְּדוֹשִׁים, עוֹד הוּא תּוֹעֶלֶת גָּדוֹל לְעִנְיַן כַּמָּה דְּבָרִים: <b>א.</b> שֶׁתִּשָּׁאֵר לוֹ תּוֹרָתוֹ שֶׁלּוֹמֵד בְּבֵית הַמִּדְרָשׁ וּתְפִלּוֹתָיו בִּשְׁלֵמוּת, שֶׁלֹּא יֶחְסַר לוֹ שׁוּם עֲנִיַּת אָמֵן וְאָמֵן יְהֵא שְׁמֵהּ רַבָּא וּקְדֻשָּׁה וּבָרְכוּ. <b>ב.</b> שֶׁעַל יְדֵי זֶה יִהְיֶה לוֹ בְּחֶשְׁבּוֹן יְמֵי חַיָּיו, בְּעֶרֶךְ עֶשֶׂר שָׁנִים, שֶׁלֹּא הָיָה בָּהֶם שׁוּם דִּבּוּר אָסוּר, כִּי אִישׁ הַיִּשְׂרְאֵלִי מָצוּי בְּכָל יוֹם בְּבֵית הַמִּדְרָשׁ בְּכָל תְּפִלּוֹתָיו וּזְמַן מָה אַחַר תְּפִלָּה, לְפָחוֹת בְּעֶרֶךְ אַרְבַּע שָׁעוֹת בַּיּוֹם. וּבִפְרָט אִם יֵשׁ לוֹ גַּם כֵּן עֵת קָבוּעַ לַתּוֹרָה בְּכָל יוֹם בְּבֵית הַמִּדְרָשׁ בְּעֶרֶךְ שְׁתֵּי שָׁעוֹת. לְפִי זֶה בְּעֶרֶךְ חֵלֶק רְבִיעִי מִכָּל הַמְּעֵת לְעֵת מְיֻחָד אֶצְלוֹ לְתוֹרָה וְלַעֲבוֹדָה. הִנֵּה אִם כֵּן מַה טּוֹב יִהְיֶה לוֹ לֶעָתִיד, כְּשֶׁיִּצְטָרֵף חֵלֶק רְבִיעִי מִימֵי חַיָּיו, שֶׁלֹּא הָיָה בָּהֶם שׁוּם דִּבּוּר אָסוּר, רַק תּוֹרָה וַעֲבוֹדָה. <b>ג.</b> שֶׁעַל יְדֵי זֶה יִהְיֶה נָקַל לוֹ מִמֵּילָא בְּכָל הַיּוֹם גַּם כֵּן לִשְׁמֹר אֶת כֹּחַ הַדִּבּוּר שֶׁלּוֹ, אַחֲרֵי שֶׁהִרְגִּיל אֶת נַפְשׁוֹ בְּכָל יוֹם לִכְבֹּש אֶת כֹּחַ הַדִּבּוּר שֶׁלּוֹ חָמֵשׁ אוֹ שֵׁשׁ שָׁעוֹת כָּל עֵת שִׁבְתּוֹ בְּבֵית הַמִּדְרָשׁ]. 

~ פרק ג' - השתדלות במצווה שאין לה דורשים 

<b>בּוֹ יְבֹאַר, שֶׁצָּרִיךְ לְהִשְׁתַּדֵּל בִּמְיֻחָד בְּמִצְוָה, שֶׁאֵין לָהּ דּוֹרְשִׁים.</b> 

[[אִיתָא]] בְּ''סֵפֶר חֲרֵדִים'': אַף עַל פִּי שֶׁחַיָּב אָדָם לְהִזָּהֵר בְּכָל הַמִּצְוֹת, מִכָּל מָקּוֹם יֵשׁ לוֹ לְהַחֲזִיקּ בְּאַחַת מִכָּל הַמִּצְוֹת בְּכֹחַ גָּדוֹל וּבְהַתְמָדָה, שֶׁלֹּא יַעֲבֹר עָלֶיהָ כָּל יְמֵי חַיָּיו, וּלְפִי שֶׁכְּלָלוּת הַתּוֹרָה, שֶׁהֵם תַּרְיָ''ג מִצְוֹת, נִקְרָאִים עֵץ חַיִּים, כְּדִכְתִיב {משלי ג' י''ח}: ''עֵץ חַיִּים הִיא לַמַּחֲזִיקִים בָּהּ'', וְהָאוֹחֵז עָנָף אֶחָד מִן הָאִילָן יָפֶה, אוֹחֵז בְּכֻלָּן, שֶׁכָּל שְׁאָר הָעֲנָפִים נִמְשָׁכִין אַחַר אוֹתוֹ הֶעָנָף, שֶׁכֻּלָּם גּוּף אֶחָד, אֲבָל אִם בָּא לֶאֱחֹז בְּכָל הָעֲנָפִים יַחְדָּו, לֹא יוּכַל לֶאֱחֹז כְּלוּם. הַיְנוּ דְּגָרְסִינַן בְּשַׁבָּת {קי''ח:}: אָמַר רַב נַחְמָן: תֵּיתִי לִי דְּקַיֵּמִית {ישלם שכרי שקימתי} שָׁלֹש סְעֻדּוֹת בְּשַׁבָּת וְכוּ'. אָמַר רַב שֵׁשֶׁת: תֵּיתֵי לִי דְּקַיֵּמִית {ישלם שכרי שקימתי} מִצְוַת תְּפִלִּין. וְאָמַר רַב נַחְמָן: תֵּיתֵי לִי דְּקַיֵּמִית {ישלם שכרי שקימתי} מִצְוַת צִיצִית. אָמַר רַב יוֹסֵף לְרַב יוֹסֵף בְּרֵהּ דְּרַבָּה: אֲבוּךְ בְּמַאי זָהִיר טְפֵי? אָמַר לֵהּ: בְּצִיצִית. יוֹמָא חַד הֲוָה קָסָלֵיק בְּדַרְגָּא, אִפְסִיק לֵהּ חוּטָא וְלָא נְחֵית וְאָתָא כְּמָה דְּלָא רַמְיֵהּ, {אביך במה נזהר ביותר? אמר לו בציצית יום אחד היה עולה בסלם, נפסק לו החוט, ולא ירד כל זמן שלא הטילו}, וּפֵרֵשׁ רַשִׁ''י דְּקַיֵּמִית מִצְוַת תְּפִלִּין, שֶׁלֹּא הָלַךְ אַרְבַּע אַמּוֹת בְּלֹא תְּפִלִּין. וְכֵן לְעִנְיַן צִיצִית. עַד דְּרַמְיֵהּ, שֶׁתִּקְּנָהּ, וְזֶה לְשׁוֹן תְּלִיַּת צִיצִית כִּדְאָמְרִינַן בְּעָלְמָא {תענית כ''ב.}: וְלָא רָמֵי חוּטָא. וְעַיֵּן שָׁם בְּ''סֵפֶר חֲרֵדִים'', שֶׁמֵּבִיא מָקוֹם לִדְבָרָיו גַּם מֵהַיְרוּשַׁלְמִי, שֶׁעֲבוּר זֶה יֵיטִיבוּ וְיַאֲרִיכוּ יָמָיו בְּעוֹלָם שֶׁכֻּלּוֹ טוֹב וְאָרֹךְ. 

[[וְאַף]] אָנוּ נֹאמַר בְּעִנְיָנֵנוּ, דִּלְפִי זְמַנֵּנוּ, בַּעֲוֹנוֹתֵינוּ הָרַבִּים, שֶׁהֻפְקַר אֵצֶל אֵיזֶה אֲנָשִׁים לְגַמְרֵי הֶעָוֹן לָשׁוֹן הָרָע וּרְכִילוּת, אִם אֶחָד יִתְחַזֵּקּ תָּמִיד בְּעִנְיַן שְׁמִירַת הַלָּשׁוֹן, שֶׁלֹּא לַעֲבֹר עַל עֲוֹן לָשׁוֹן הָרָע וּרְכִילוּת, כַּמָּה מֵהַשָּׂכָר יַגִּיעַ לוֹ עַל יְדֵי זֶה, דַּהֲלֹא יָדוּעַ הוּא מַה שֶּׁכָּתוּב בְּ''סֵפֶר חֲרֵדִים'', דְּמִצְוָה שֶׁאֵין לָהּ דּוֹרְשִׁין, הִיא כְּמֵת מִצְוָה, וּמִצְוָה שֶׁאֵין לָהּ רוֹדְפִין, רְדֹף אַחֲרֶיהָ לַעֲשׂוֹתָהּ, מִפְּנֵי שֶׁהַמִּצְוָה מְקַטְרֶגֶת וְאוֹמֶרֶת: כַּמָּה גְּרוּעָה אָנֹכִי, שֶׁנִּתְעַלַּמְתִּי מִכֹּל וָכֹל? וּכְבָר יָדוּעַ גֹּדֶל עִנְיָנוֹ שֶׁל מֵת מִצְוָה מִמַּה דְּאָמְרוּ {ברכות כ'.}, דַּאֲפִלּוּ כֹּהֵן גָּדוֹל וְנָזִיר וְהוֹלֵךְ לִשְׁחֹט פִּסְחוֹ וְלָמוּל אֶת בְּנוֹ, שֶׁאֵינוֹ מִטַּמֵּא לִקְּרוֹבִים, אֲבָל מִטַּמֵּא הוּא לְמֵת מִצְוָה, כְּדֵי שֶׁלֹּא יִהְיֶה מֻנָּח בְּבִזָּיוֹן. 

[[וְעַתָּה]] נֶחֱזֵי אֲנַן, הֲלֹא מֵת מִצְוָה הוּא רַק חֹמֶר בְּעָלְמָא, בְּלֹא נֶפֶשׁ רוּחַ נְשָׁמָה, וְאַף עַל פִּי כֵן, מִפְּנֵי שֶׁהָיָה הַחֹמֶר הַזֶּה מְקוֹם מִשְׁכָּן לַנֶּפֶשׁ הַיִּשְׂרְאֵלִי, הִקפִּידָה הַתּוֹרָה כָּל כָּךְ עַל בִּזְיוֹנוֹ, וְהִתִּירָה אֲפִלּוּ לְכֹהֵן גָּדוֹל וְנָזִיר, וְתִתְבַּטֵּל עַל יְדֵי זֶה שְׁחִיטַת הַפֶּסַח וּמִילַת הַבֵּן לְהִטָּמֵא לוֹ וְלַעֲסֹק בִּצְרָכָיו. קַל וָחֹמֶר בְּעִנְיַן הַתּוֹרָה הַקְּדוֹשָׁה, שֶׁיְּקָרָהֵ הִיא מִפְּנִינִים, וְהִיא שַׁעֲשׁוּעָיו שֶׁל הַקָּדוֹשׁ בָּרוּךְ הוּא, כְּמוֹ שֶׁכָּתוּב {משלי ח' ל'}: ''וְאֶהְיֶה שַׁעֲשׁוּעִים יוֹם יוֹם'', אִם מִצְוָה אַחַת מִמֶּנָּה, חַס וְשָׁלוֹם, מֻטֶּלֶת בְּבִזָּיוֹן, כַּמָּה אָנוּ חַיָּבִין לְהִתְחַזֵּק בָּזֶה, שֶׁלֹּא תְּקַטְרֵג עָלֵינוּ לְמַעְלָה. 

[[וּרְאֵה]], אָחִי, אֶת גֹּדֶל הַהֶפְקֵר, שֶׁיֵּשׁ בָּזֶה לְמִי שֶׁרָגִיל בָּהּ, וְאֵינוֹ נֶחְשָׁב בְּרַעֲיוֹנָיו לְלֹא תַעֲשֶׂה כְּלָל, שֶׁאֲפִלּוּ אִם יְדַבֵּר רַע עַל חֲבֵרוֹ וִיגַנֵּהוּ בְּתַכְלִית הַגְּנוּת, אִם תִּשְׁאָלֵהוּ: לָמָּה דִּבַּרְתָּ לָשׁוֹן הָרָע וּרְכִילוּת? יֹאמַר לְךָ עַל זֶה מֵאָה הֶתֵּרִים, שֶׁדָּבָר זֶה אֵינוֹ בִּכְלַל לָשׁוֹן הָרָע, וְאִם תְּבָרֵר לוֹ בִּרְאָיוֹת, שֶׁדָּבָר זֶה הוּא בִּכְלַל לָשׁוֹן הָרָע גְּמוּרָה, יַחֲזֹר מִדִּבּוּרוֹ וְיֹאמַר: אַף אִם דָּבָר זֶה הוּא בִּכְלַל לָשׁוֹן הָרָע, אֲבָל עַל אִישׁ כָּזֶה בְּוַדַּאי לֹא כִּוְּנָה הַתּוֹרָה, שֶׁרָאִיתִי עָלָיו עַוְלָה פְּלוֹנִית וּפְלוֹנִית, וְהוּא חָנֵף, וּמִצְוָה לְפַרְסְמוֹ. הַקִּצּוּר כָּל מַה שֶּׁתִּרְצֶה לְהַרְאוֹתוֹ אֶת גֹּדֶל עֲוֹנוֹ, שֶׁעָבַר עַל יְדֵי דִּבּוּרוֹ שֶׁדִּבֵּר עַד עַתָּה, יַחֲזֹר לְדַבֵּר עָלָיו עוֹד יוֹתֵר לָשׁוֹן הָרָע וְיוֹתֵר רְכִילוּת, וְיוֹצִיאֵנוּ גַּם כֵּן מֵעֲמִיתֶךָ, שֶׁהוּא אֵינוֹ בִּכְלַל יִשְׂרָאֵל לְפִי שִׁטַּת יֵצֶר הָרָע שֶׁלּוֹ. הֲנִמְצָא כָּזֶה בְּכָל עֲוֹנוֹת שֶׁבָּעוֹלָם? לְמָשָׁל: אִם נִרְאֶה שֶׁאֶחָד נִכְשַׁל בַּאֲכִילַת בְּשַׂר נְבֵלָה וּטְרֵפָה, וְנוֹכִיחַ אוֹתוֹ עַל מַה שֶּׁעָבַר עַל תּוֹרַת ה', וְלֹא הִשְׁגִּיחַ עַל עַצְמוֹ שֶׁלֹּא לָבוֹא לָזֶה, הֲיִתָּכֵן שֶׁיִּקַּח עוֹד חֲתִיכַת אִסּוּר בִּפְנֵי הַמּוֹכִיחַ אוֹתוֹ וְיֹאכַל בְּפָנָיו? (אִם לֹא בְּמִי שֶׁהֵמִיר דָּתוֹ, חַס וְשָׁלוֹם, וְיָצָא מִכְּלַל יִשְׂרָאֵל, אוֹ שֶׁהוֹצִיא בָּנָיו מִכְּלַל דָת, וּבְאִישׁ כָּזֶה אֵין אָנוּ מְדַבְּרִים). וּבֶעָוֹן הַמַּר הַזֶּה, שֵׁעָלָיו יֵשׁ גַּם כֵּן לָאו בַּתּוֹרָה, ט וְעָנְשׁוֹ חָמוּר עַד מְאֹד, כַּאֲשֶׁר בֵּאַרְנוּ כַּמָּה פְּעָמִים מִשַּׁ''ס וּפוֹסְקִים, אָנוּ רוֹאִין, בַּעֲוֹנוֹתֵינוּ הָרַבִּים, שֶׁכָּל מַה שֶּׁנּוֹכִיחַ לָאִישׁ עַל שֶׁדִּבֵּר לָשׁוֹן הָרָע אוֹ רְכִילוּת עַל חֲבֵרוֹ, יַחֲזֹר וִיגַנֵּהוּ עוֹד יוֹתֵר וְיוֹתֵר. אֵין זֶה כִּי אִם מֵרֹב הַהֶרְגֵּל נַעֲשֶׂה הַדָּבָר, בַּעֲוֹנוֹתֵינוּ הָרַבִּים, כְּהֶפְקֵר, וַאֲפִלּוּ הָאֲנָשִׁים שֶׁאֵין מֻרְגָּלִין בְּזֶה הֶעָוֹן, אַף עַל פִּי כֵן הַרְבֵּה מֵהֶן, אֵין לִבָּם מִתְמַרְמֵר כָּל כָּךְ עַל זֶה הֶעָוֹן כְּמוֹ עַל שְׁאָר לָאוִין דְּאוֹרַיְתָא. אִם כֵּן אֵין לְךָ מֵת מִצְוָה גָּדוֹל מִזֶּה. 

[[וּבֶאֱמֶת]] כַּמָּה צָרִיךְ לְהִתְבּוֹשֵׁשׁ בַּעַל לָשׁוֹן הָרָע בְּעַצְמוֹ עַל עִנְיָן זֶה, דַּהֲלֹא אִם יִקרְאוּ לוֹ לַעֲלוֹת לַתּוֹרָה וְיִמְצָא בַּפְּסוּקִּים דְּמַיְרֵי הָתָם בְּאִסּוּר סִפּוּר לָשׁוֹן הָרָע, כְּגוֹן בְּפָרָשַׁת {ויקרא י''ט ט''ז}: ''לֹא תֵלֵךְ רָכִיל בְּעַמֶּךָ'', {דברים כ''ז כ''ד} וְ''אָרוּר מַכֶּה רֵעֵהוּ בַּסָּתֶר'', {דְּבָרִים כ''ד ט'} וְ''זָכוֹר אֵת אֲשֶׁר עָשָׂה ה' אֱלֹקֶיךָ לְמִרְיָם'' וְגוֹ', {שמות כ''ג א'} וְ''לֹא תִשָּׂא שֵׁמַע שָׁוְא'', וְכַדּוֹמֶה, שֶׁהָיָה חָסֵר קוּצוֹ שֶׁל יוֹ''ד בְּאֵיזֶה מָקוֹם, לֹא יִרְצֶה לְבָרֵךְ עַל הַתּוֹרָה וְיֹאמַר, כִּי תּוֹרַת ה' צְרִיכָה לִהְיוֹת שְׁלֵמָה כְּמוֹ שֶׁנְּתָנָהּ לָנוּ הַקָּדוֹשׁ בָּרוּךְ הוּא, וְלֹא חֲסֵרָה. הֲרֵי שֶׁהוּא מַאֲמִין בֶּאֱמֶת בַּה' יִתְבָּרַךְ וּבְתוֹרָתוֹ הַקְּדוֹשָׁה בְּכָל אוֹתִיּוֹתֶיהָ, וּכְשֶׁבָּא אוֹתוֹ עִנְיָן לְיָדוֹ, תֵּכֶף הֻפְקְּרוּ אֶצְלוֹ פְּסוּקֵי הַתּוֹרָה, עַד שֶׁאֵינוֹ חוֹשֵׁב זֶה לְעָוֹן כְּלָל. רְאֵה, אָחִי, מַה דְּאִיתָא בְּתָנָא דְּבֵי אֵלִיָּהוּ פֶּרֶק כ''ט: כָּל הַמַּכִּיר בְּדִבְרֵי תּוֹרָה וְעוֹבֵר עֲלֵיהֶן, הֲרֵי זֶה רָשָׁע גָּמוּר. 

~ פרק ד' - השכר הגדול בשמירת הלשון וזיכוי הרבים 

<b>בּוֹ יְבֹאַר רֹב הַשָּׂכָר, הַמָּצוּי בִּשְׁמִירַת הַלָּשׁוֹן, וּזְכוּת מְזַכֶּה הָרַבִּים.</b> 

[[עַל]] כֵּן הָאִישׁ הַנָּבוֹן צָרִיךְ מְאֹד לְהִתְחַזֵּק תָּמִיד בְּעִנְיָן זֶה, רוֹצֶה לוֹמַר: שְׁמִירַת הַלָּשׁוֹן, וְאָז אַשְׁרֵי לוֹ בָּזֶה וּבַבָּא, דַּאֲפִלּוּ בִּשְׁאָר מִצְוֹת, אִם יִתְחַזֵּקָּ בְּאַחַת שֶׁלֹּא לַעֲבֹר עָלֶיהָ בְּשׁוּם פַּעַם, שְׂכָרוֹ גָּדוֹל מְאֹד, וּכְמוֹ שֶׁכָּתַבְנוּ לְמַעְלָה, וְכָל שֶׁכֵּן בָּזֶה. 

[[דַּהֲלֹא]] כְּתִיב {משלי ב' ד'}: ''אִם תְּבַקְּשֶׁנָּה כַכָּסֶף, וְכַמַּטְמוֹנִים תַּחְפְּשֶׂנָּה, אָז תָּבִין יִרְאַת ה'''. וְיָדוּעַ הוּא, שֶׁכָּל אֶחָד מִבְּנֵי הָאָדָם רוֹצֶה שֶׁתִּהְיֶה לוֹ פַּרְנָסָה תְּמִידִית, אֲפִלּוּ בְּרֶוַח מוּעָט, וְלֹא מִקְרִית, אֲפִלּוּ רֶוַח מְרֻבֶּה, וְכָל שֶׁכֵּן בָּזֶה, שֶׁהִיא פַּרְנָסָה תְּמִידִית וְרֶוַח מְרֻבֶּה, שֶׁמִּצְוָה זוֹ יָכוֹל לְהִשְׂתַּכֵּר בָּהּ בֵּין כְּשֶׁהוּא יוֹשֵׁב בְּבֵיתוֹ וּבֵין כְּשֶׁהוּא בְּבֵית הַכְּנֶסֶת וּבְבֵית הַמִּדְרָשׁ וּבֵין כְּשֶׁהוֹלֵךְ בַּשׁוּק וְרוֹאֶה בְּנֵי אָדָם שֶׁמְּדַבְּרִים דְּבָרִים שֶׁלֹּא כַּהֹגֶן לְעִנְיָן שֶׁיִּתְרַחֵק מֵהֶם, וּכְמוֹ שֶׁאָמְרוּ חֲזַ''ל {קדושין ל''ט:}: יָשַׁב אָדָם וְלֹא עָבַר עֲבֵרָה, נוֹתְנִין לוֹ שָׂכָר כְּעוֹשֶׂה מִצְוָה. כְּלָלוֹ שֶׁל דָּבָר: מִצְוָה זוֹ, יוּכַל לְהִשְׂתַּכֵּר בָּהּ מֵעֵת עָמְדוֹ מִשְּׁנָתוֹ עַד בָּעֶרֶב, שֶׁהוֹלֵךְ לִשְׁכַּב, וּבְלֹא יְגִיעָה, וְגַם הָרֶוַח מְרֻבֶּה, שֶׁעַל כָּל רֶגַע וָרֶגַע שֶׁל חֲסִימַת פִּיו זוֹכֶה לָאוֹר הַגָּנוּז, כְּמוֹ שֶׁאָמְרוּ חֲזַ''ל. 

[[וּבִפְרָט]] שֶׁיָּדוּעַ הוּא מַה שֶּׁאָמְרוּ חֲזַ''ל {יומא ט' גיטין נ''ז.}, שֶׁבַּיִת שֵׁנִי נֶחֱרַב בַּעֲוֹן שִׂנְאַת חִנָּם וְלָשׁוֹן הָרָע, וְאִם הֶעָוֹן הַזֶּה, הָיָה בּוֹ כֹּחַ לְהַחֲרִיב אֶת הַבַּיִת הַבָּנוּי, עַל אַחַת כַּמָּה וְכַמָּה שֶׁיֵּשׁ בּוֹ כֹּחַ לְעַכֵּב מִלִּבְנוֹת אֶת הַבַּיִת הֶחָרֵב, חַס וְשָׁלוֹם. 

[[עַל]] כֵּן הָאִישׁ, שֶׁיְּחַזֵּק אֶת עַצְמוֹ בָּעִנְיָן הַזֶּה שֶׁל שְׁמִירַת הַלָּשׁוֹן בְּכָל כֹּחוֹ וִיזָרֵז גַּם אֲחֵרִים בָּעִנְיָן הַגָּדוֹל הַזֶּה לְמַעַן כְּבוֹד ה' וְתוֹרָתוֹ, שֶׁלֹּא יִהְיוּ מִצְוֹתֶיהָ כְּהֶפְקַר, חַס וְשָׁלוֹם, זְכוּתוֹ גְּדוֹלָה מְאֹד, כִּי בֶּאֱמֶת כְּלַל יִשְׂרָאֵל בְּחֶזְקַת כְּשֵׁרִים וְצַדִּיקִים הֵן, אַךְ הַסִּבָּה מִפְּנֵי הֶעְלֵם יְדִיעַת פְּרָטֵי הַדִּינִים שֶׁיֵּשׁ בָּעִנְיָן הַזֶּה, וְגַם נֶעֱלָם מֵהַרְבֵּה אֲנָשִׁים הָעֵצוֹת אֵיךְ לְהִמָּלֵט מִן הַיֵּצֶר בָּעִנְיָן הַזֶּה, וּכְמוֹ שֶׁכָּתַבְנוּ כָּל זֶה בַּשַּׁעַר הַשֵּׁנִי. עַל כֵּן אִם יִמָּצֵא מִי שֶׁמְּעוֹרְרָם בְּעִנְיָן זֶה, בְּוַדַּאי יִתְקַבְּלוּ דְּבָרָיו, וְתִהְיֶה זְכוּת הָרַבִּים תְּלוּיָה בּוֹ. 

[[וְזֶה]] לְשׁוֹן זֹהַר חָדָשׁ פָּרָשַׁת לֶךְ לְךָ: וְאָמַר ר' אַבָּהוּ: בֹּא וּרְאֵה כַּמָּה שְׂכָרוֹ שֶׁל אָדָם הָעוֹשֶׂה לְאַחֵר לַחֲזֹר בִּתְשׁוּבָה. מְנָא לָן? מִמַּה דִּכְתִיב {בראשית י''ד י''ח}: ''וּמַלְכִּי צֶדֶק מֶלֶךְ שָׁלֵם''. תָּנֵי רַבִּי חִיָּא רַבָּה: בְּשָׁעָה שֶׁנִּשְׁמַת הַצַּדִּיק הַמַּחֲזִיר בִּתְשׁוּבָה לַאֲחֵרִים, יוֹצֵאת מִן הַגּוּף, מִיכָאֵל, הַשַּׂר הַגָּדוֹל, הַמַּקְרִיב נַפְשׁוֹת הַצַּדִּיקִים לִפְנֵי בּוֹרְאוֹ, הוּא יוֹצֵא וּמַקְדִּים שָׁלוֹם לְנִשְׁמָתוֹ שֶׁל אוֹתוֹ צַדִּיק, שֶׁנֶּאֱמַר: ''וּמַלְכִּי צֶדֶק'' זֶה מִיכָאֵל, רֹאשׁ שׁוֹמְרֵי שַׁעֲרֵי צֶדֶק. ''מֶלֶךְ שָׁלֵם'' זוֹ יְרוּשָׁלַיִם שֶׁל מַעְלָה. ''הוֹצִיא לֶחֶם וְיָיִן'' שֶׁהִקְדִּים וְיָצָא לִקְרָאתוֹ וְאוֹמֵר לוֹ: שָׁלוֹם בּוֹאֲךָ. עַד כָּאן לְשׁוֹנוֹ. וּבְדַף ס''ב ע''ב: כָּרוֹזָא כָּרֵיז בְּכָל יוֹמָא: זַכָּאִין אִנּוּן דְּמִשְׁתַּדְּלֵי בְּאוֹרַיְתָא, וְאִנּוּן דִּמְזַכִּין לְהוּ לְאַחֲרָנִין, וְאִנּוּן דְּמַעֲבִירִין עַל מִדּוֹתֵיהֶן. 

CCהַכָּרוֹז מַכְרִיז בְּכָל יוֹם: אַשְׁרֵיהֶם אֵלּוּ שֶׁעוֹסְקִים בַּתּוֹרָה, וְאֵלּוּ שֶׁמְּזַכִּים לַאֲחֵרִים לִלְמֹד תּוֹרָה, וְאֵלּוּ. שֶמַּעַבִירִים עַל מִדּוֹתֵיהֶם. DD

עַד כָּאן לְשׁוֹנוֹ בְּקִּצּוּר. וְגַם יִהְיֶה בְּוַדַּאי סִיּוּעַ עַל יְדֵי זֶה לְמַהֵר בִּיאַת הַגּוֹאֵל בִּמְהֵרָה בְּיָמֵינוּ, כְּמוֹ שֶׁהָיָה זֶה גּוּפָא סִיּוּעַ לִגְאֻלַּת מִצְרַיִם, שֶׁלֹּא הָיָה בָּהֶן אָז עֲוֹן לָשׁוֹן הָרָע, וּכְמוֹ דְּאִיתָא בְּמִדְרָשׁ רַבָּה פָּרָשַׁת אֱמֹר: בִּשְׁבִיל אַרְבָּעָה דְּבָרִים נִגְאֲלוּ יִשְׂרָאֵל מִמִּצְרַיִם: שֶׁלֹּא שִׁנּוּ אֶת שְׁמָם וְלֹא שִׁנּוּ אֶת לְשׁוֹנָם וְלֹא אָמְרוּ לָשׁוֹן הָרָע, וְלֹא נִמְצָא אֶחָד מֵהֶן פָּרוּץ בַּעֲרָיוֹת. (וּמַה דְּקָשֶׁה עַל זֶה לִכְאוֹרָה מֵהַפָּסוּק {שמות ב' י''ד}: ''אָכֵן נוֹדַע הַדָּבָר'' כְּבָר דִּבְּרוּ בָּזֶה הַמְפָרְשִׁים). 

~ פרק ה' - נשית ליבנו למסילה שהלכו בה אבותינו 

<b>בּוֹ יְבֹאַר שֶׁנָּשִׁית לִבֵּנוּ לַמְּסִלָּה שֶׁהָלְכוּ בָּהּ אֲבוֹתֵינוּ.</b> 

[[וְנֵלֵךְ]] בַּמְּסִלָּה אֲשֶׁר דָּרְכוּ אֲבוֹתֵינוּ, וּכְמוֹ שֶׁכָּתוּב: ''שִׁתִי לִבֵּךְ לַמְסִלָּה דֶּרֶךְ הָלָכְתְּ''. וְזֶה לְשׁוֹן הַתָּנָא דְּבֵי אֵלִיָּהוּ פֶּרֶק כ''ג: וּכְשֶׁהָיוּ יִשְׂרָאֵל בְּמִצְרַיִם וּבַמִּדְבָּר הֵן הָיוּ תְּמִימֵי דֶּרֶךְ בַּדָּבָר וְכוּ', וּכְשֶׁהָיוּ יִשְׂרָאֵל בְּמִצְרַיִם, נִתְקַבְּצוּ כֻּלָּם וְיָשְׁבוּ יַחַד, מִשּׁוּם שֶׁהָיוּ כֻּלָּם בַּאֲגֻדָּה אַחַת, וְכָרְתוּ בְּרִית יַחַד, שֶׁיַּעֲשׂוּ גְּמִילוּת חֲסָדִים זֶה עִם זֶה, וְיִשְׁמְרוּ בִּלְבָבָיּם בְּרִית אַבְרָהָם יִצְחָק וְיַעֲקֹב, וְלַעֲבֹד אֶת אֲבִיהֶן שֶׁבַּשָּׁמַיִם לְבַדּוֹ, וְשֶׁלֹּא יַנִּיחוּ לְשׁוֹן בֵּית יַעֲקֹב אֲבִיהֶן, וְשֶׁלֹּא יִלְמְדוּ לְשׁוֹן מִצְרַיִם, מִפְּנֵי דַּרְכֵי עֲבוֹדַת אֱלִילִים. כֵּיצַד? כְּשֶׁהָיוּ יִשְׂרָאֵל עוֹבְדִין אֶת אֲבִיהֶן שֶׁבַּשָּׁמַיִם לְבַדּוֹ בְּמִצְרַיִם, וְלֹא הָיוּ מְשַׁנִּים לְשׁוֹנָם, הָיוּ הַמִּצְרִים אוֹמְרִין לָהֶם: לָמָּה לֹא תַּעַבְדוּ אֶת אֱלֹהֵי מִצְרַיִם, וְיָקֵל עֲבוֹדָתוֹ מִכֶּם? מְשִׁיבִין יִשְׂרָאֵל וְאוֹמְרִין לָהֶם: וְכִי שֶׁמָּא עָזְבוּ אֲבוֹתֵינוּ אַבְרָהָם יִצְחָקּ וְיַעֲקֹב אֶת אֱלֹקֶינוּ שֶׁבַּשָּׁמַיִם, שֶׁיַּעַזְבוּ בְּנֵיהֶם אַחֲרֵיהֶם אוֹתוֹ?! וְאָמְרוּ לָהֶם הַמִּצְרִים: לָאו וְכוּ'. וּמָלִין אֶת בְּנֵיהֶם בְּמִצְרַיִם, וְאָמְרוּ לָהֶם הַמִּצְרִים: אִם לֹא תִּשְׁמְרוּ וְלֹא תָּמוּלוּ, שֶׁמָּא תֵּקַל הָעֲבוֹדָה הַקָּשָׁה מִכֶּם? הָיוּ יִשְׂרָאֵל מְשִׁיבִין וְאוֹמְרִין: שֶׁמָּא שָׁכְחוּ אֲבוֹתֵינוּ אֶת בְּרִית אֱלֹקֵינוּ שֶׁבַּשָּׁמַיִם, שֶׁיִּשְׁכְּחוּ בְּנֵיהֶם אַחֲרֵיהֶם?! וְאָמְרוּ לָהֶם: לָאו. וְאָמְרוּ לָהֶם יִשְׂרָאֵל: כְּשֵׁם שֶׁלֹּא שָׁכְחוּ אֲבוֹתֵינוּ, כָּךְ לֹא נִשְׁכַּח אֲנַחְנוּ לְעוֹלָם. דָּבָר אַחֵר: כְּשֶׁהָיוּ יִשְׂרָאֵל מָלִין אֶת בְּנֵיהֶם בְּמִצְרַיִם, הָיוּ הַמִּצְרִים אוֹמְרִים לָהֶם: לָמָּה אַתֶּם מָלִין אֶת בְּנֵיכֶם, וַהֲלֹא לְאַחַר שָׁעָה יִהְיוּ מַשְׁלִיכִין אוֹתָן בַּנָּהָר? וְאוֹמְרִים לָהֶם יִשְׂרָאֵל: אֲנַחְנוּ נָמוּל אוֹתָן, וְאַחַר כָּךְ עֲשׂוּ לָהֶן כִּרְצוֹנְכֶם. וּכְשֶׁהָיוּ יִשְׂרָאֵל עוֹשִׂין שִׁבְעַת יְמֵי הַמִּשְׁתֶּה, הָיוּ הַמִּצְרִים אוֹמְרִין לָהֶם: לָמָּה אַתֶּם עוֹשִׂין שִׁבְעַת יְמֵי הַמִּשְׁתֶּה, וַהֲלֹא לְאַחַר שָׁעָה מוֹצִיאִין אוֹתוֹ לְעִנּוּי (עֲבוֹדַת פָּרֶךְ) ? אָמְרוּ לָהֶם יִשְׂרָאֵל: אֲנַחְנוּ נַעֲשֶׂה שִׁבְעַת יְמֵי הַמִּשְׁתֶּה, וְאַחַר כָּךְ עֲשׂוּ לָנוּ כִּרְצוֹנְכֶם. הַמֵּת יָמוּת וְהַנֶּהֱרָג יֵהָרֵג וְהַבָּא בַּחַיִּים יִחְיֶה. בְּכָל אֵלּוּ הַדְּבָרִים הָיוּ הַמִּצְרִים מְחָרְפִין אֶת יִשְׂרָאֵל וּמַכִּין אוֹתָם וּפוֹגְעִין בָּהֶם וְסוֹעֲרִין {פירוש: ומפחידין} לָהֶם, וְאֵין לְיִשְׂרָאֵל מָנוֹס מִפְּנֵיהֶם, שֶׁנֶּאֱמַר {תהילים מ''ד י''ד}: ''תְּשִׂימֵנוּ חֶרְפָּה לִשְׁכֵנֵינוּ, לַעַג וָקֶלֶס לִסְבִיבוֹתֵינוּ וְגוֹ'. כָּל זֹאת בָּאַתְנוּ וְלֹא שְׁכַחְנוּךָ וְלֹא שִׁקַּרְנוּ בִּבְרִיתֶךָ'' וְגוֹ'. 

[[אִם]] כֵּן, אַף אָנוּ נָשִׁית לִבֵּנוּ לַמְּסִלָּה הַהִיא וְנִרְאֶה לִגְמֹל חֶסֶד זֶה עִם זֶה וְנִשְׁמֹר אֶת בְּרִית אַבְרָהָם, יִצְחָק וְיַעֲקֹב לַעֲבֹד אֶת אֱלֹקֵינוּ שֶׁבַּשָּׁמַיִם לְבַדּוֹ וְלֹא נַטֶּה לִבֵּנוּ לַהֲסָתַת הַיֵּצֶר הָרָע וְטַעֲנוֹתָיו, כְּמוֹ שֶׁלֹּא הִטּוּ יִשְׂרָאֵל אָזְנָם לְטַעֲנַת הַמִּצְרִים, אַף שֶׁבָּזֶה הָיוּ הַמִּצְרִים רוֹצִים לְהָקֵל עֻלָּם מֵעֲלֵיהֶם, וַעֲבוּר זֶה יְקֻיַּם עָלֵינוּ הַכָּתוּב {מיכה ז' ט''ו}: ''כִּימֵי צֵאתְךָ מֵאֶרֶץ מִצְרַיִם אַרְאֶנּוּ נִפְלָאוֹת'', בִּמְהֵרָה בְּיָמֵינוּ, אָמֵן. 

~ פרק ו' - עצה נפלאה להנצל מלשון הרע ושאר עוונות 

<b>בּוֹ תְּבֹאַר עִצָה נִפְלָאָה לְהִנָּצֵל מִלָּשׁוֹן הָרָע וּמִשְׁאָר הָעֲוֹנוֹת שֶׁבֵּין אָדָם לַחֲבֵרוֹ וּמָשָׁל נִמְרָץ עַל זֶה.</b> 

[[וְעַתָּה]] נְסַיֵּם אֶת הַסֵּפֶר בְּמַה שֶּׁפָּתַחְנוּ, בַּפָּסוּק {תהילים ל''ד י''ג}: ''מִי הָאִישׁ הֶחָפֵץ חַיִּים, אֹהֵב יָמִים לִרְאוֹת טוֹב'' וְגוֹ'. בְּהֶקְדֵּם מַה שֶּׁבֵּאַרְתִּי הַפָּסוּק {תהילים ק''מ י''כ}: ''אִישׁ לָשׁוֹן בַּל יִכּוֹן בָּאָרֶץ, אִישׁ חָמָס רָע יְצוּדֶנּוּ לְמַדְחֵפֹת''. וְנַקדִּים לָזֶה הַקְדָּמָה כּוֹלֶלֶת לְזֶה הַסֵּפֶר. וָאַעַן וָאֹמַר: כְּלָלוֹ שֶׁל דָּבָר: מִי שֶׁרוֹצֶה לִשְׁמֹר פִּיו וּלְשׁוֹנוֹ בֶּאֱמֶת, שֶׁלֹּא יָבוֹא לִידֵי מַחֲלֹקֶּת וְלָשׁוֹן הָרָע וּקְלָלוֹת וְהַלְבָּנַת פָּנִים, יִקְנֶה לְנַפְשׁוֹ בְּכֶסֶךְ מָלֵא הַמִּדָּה שֶׁל סַבְלָנוּת לְהַעֲבִיר עַל מִדּוֹתָיו בְּכָל עִנְיָן, וְהַיְנוּ שֶׁיַּסְכִּים בְּעַצְמוֹ, שֶׁמִּדָּה הַקְּדוֹשָׁה הַזּוֹ, יוֹצִיא עָלֶיהָ בְּכָל שָׁנָה בְּעֵרֶךְ אַרְבָּעָה וַחֲמִשָּׁה רֻבָּל כֶּסֶף, וּבְאָדָם עָשִׁיר יוֹתֵר מִזֶּה, כְּמוֹ הַהֶסְבֵּר שֶׁיָּבוֹא עַל זֶה. 

[[וּנְבָאֵר]] אֶת דְּבָרֵינוּ, כִּי עַל פִּי רֹב בָּא אִסּוּר מַחֲלֹקֶת וְלָשׁוֹן הָרָע וּרְכִילוּת עַל יְדֵי דָּבָר קָטָן, שֶׁנִּדְמֶה לוֹ בְּרַעֲיוֹנָיו, שֶׁפְּלוֹנִי נָגַע לוֹ בָּזֶה, וְהוּא מַעֲמִיד אֶת הַדָּבָר עַל קַו הַדִּין, שֶׁלֹּא לְהַעֲבִיר עַל מִדּוֹתָיו וּלְוַתֵּר כְּלָל, וּמִמֵּילָא בָּא עַל יְדֵי זֶה לִידֵי הַקְפָּדָה וּמְרִיבָה וְכוּ', אֲבָל אִם יַסְכִּים בְּדַעְתּוֹ תָּמִיד, (דְּהַיְנוּ קֹדֶם שֶׁבָּא הַנִּסָּיוֹן לְיָדוֹ) שֶׁלְּמִדָּה זוֹ שֶׁל מַעֲבִיר עַל מִדּוֹתָיו, (שֶׁהִיא עַצְמָהּ מִדָּה שֶׁל שְׁמִירַת הַלָּשׁוֹן כְּמוֹ שֶׁכָּתוּב בִּפְנִים הַסֵּפֶר) צָרִיךְ לְהוֹצִיא מְעַט מָעוֹת בְּכָל שָׁנָה כְּמוֹ עַל שְׁאָר כָּל הַמִּצְוֹת, מִמֵּילָא לֹא יַקְפִּיד כְּלָל. הַגַּע עַצְמְךָ כְּמוֹ בְּמִצְוָה אַחֶרֶת, כְּגוֹן מִצְוַת צִיצִית, אִם הָיָה בִּזְמַנֵּנוּ תְּכֵלֶת, וְכֵן אֶתְרוֹג וְכַדּוֹמֶה, אִם לֹא הָיָה אֶפְשָׁר לְהַשִּׂיג, אִם לֹא שֶׁיּוֹצִיא עַל זֶה אַרְבָּעָה וַחֲמִשָּׁה רֻבָּל כֶּסֶף, (אֲפִלּוּ אִם אֵינֶנּוּ עָשִׁיר, וּבְעָשִׁיר בְּיוֹתֵר מִזֶּה), בְּוַדַּאי אֵין חָשׁוּד אָדָם מִיִּשְׂרָאֵל, שֶׁיִּשְׁבֹּת מִלְּקַּיֵּם הַמִּצְוָה מֵחֲמַת זֶה, אִם לֹא מִי שֶׁאֵין לוֹ כְּלָל, חַס וְשָׁלוֹם. 

[[כֵּן]] בְּעִנְיָן זֶה יִתְנַהֵג בְּמִדַּת מַעֲבִיר עַל מִדּוֹתָיו, וּבָזֶה יִנָּצֵל מִכַּמָּה עֲוֹנוֹת עֲצוּמִים, וְאַף שֶׁאֵינָהּ מִצְוַת עֲשֵׂה, כִּי אִם מִדָּה טוֹבָה בְּעָלְמָא, הֲלֹא יָדוּעַ הוּא, שֶׁלְּפִי קַטְנוּת שִׂכְלֵנוּ קָשֶׁה מְאֹד לָאָדָם לֵידַע אֶת דִּין הַתּוֹרָה בְּבֵרוּר בְּאֵיזֶה מָקוֹם שֶׁמֻּתָּר לְהַקְפִּיד עַל חֲבֵרוֹ וְלָרִיב אִתּוֹ, כִּי פְּעָמִים רַבּוֹת נִדְמֶה לוֹ בְּרַעֲיוֹנָיו בְּאֵיזֶה סְבָרָא וְדִמְיוֹן בְּעָלְמָא, שֶׁפְּלוֹנִי נָגַע לוֹ, כִּי אֵין אָנוּ מְדַבְּרִים בִּרְשִׁיעֵי בְּמָקוֹם שֶׁפְּלוֹנִי יִגְנֹב מַמָּשׁ מָעוֹת מִכִּיסוֹ, וּכְהַאי גַּוְנָא. וְגַם כִּי אָדָם קָרוֹב לְעַצְמוֹ, וְאֵין אָדָם רוֹאֶה חוֹב לְעַצְמוֹ. עַל כֵּן מִי שֶׁאֵינוֹ מַעֲבִיר עַל מִדּוֹתָיו, עָלוּל תָּמִיד לָבוֹא עַל יְדֵי זֶה לִידֵי אִסּוּר מַמָּשׁ שֶׁל גֶּזֶל וּמַחֲלֹקֶת וְלָשׁוֹן הָרָע, וּכְהַאי גַּוְנָא, וּבְוַדַּאי אִסּוּרִים אֵלּוּ גְּדוֹלִים מִבִּטּוּל מִצְוַת עֲשֵׂה לְבַד. 

[[וְיָדַעְתִּי]] אֶת טַעֲנַת הַיֵּצֶר שֶׁיֹּאמַר, דְּאִם כֵּן יִצְטָרֵךְ לְהוֹצִיא תָּמִיד אַרְבָּעָה וַחֲמִשָּׁה רֻבָּל כֶּסֶף עֲבוּר עִנְיָנִים כָּאֵלּוּ, וְזֶה דָּבָר שֶׁאִי אֶפְשָׁר. עַל כֵּן אֲבָאֵר אֶת דְּבָרַי, כִּי כַּאֲשֶׁר יִתְיַשֵּׁב הָאָדָם הֵיטֵב בְּנַפְשׁוֹ עַל חֶשְׁבּוֹן שָׁבוּעַ אֶחָד, יִרְאֶה בְּעַצְמוֹ שֶׁהַרְבֵּה וְהַרְבֵּה מִן הַהַקְפָּדוֹת וְהַמַּחֲלֹקֶת וְלָשׁוֹן הָרָע וְכַדּוֹמֶה בָּאוּ עַל יְדֵי דְּבָרִים קטַנִּים, שֶׁנִּדְמֶה לוֹ שֶׁפְּלוֹנִי נָגַע לוֹ בְּעִנְיָנָיו בְּאֵיזֶה זָהוּב וְכַדּוֹמֶה, כִּי אֵין אָנוּ מְדַבְּרִים בָּעֲשִׁירִים הַגְּדוֹלִים, רַק בִּסְתַם בְּנֵי אָדָם, וְעַל כֵּן, אִם יַסְכִּים הָאָדָם בְּדַעְתּוֹ, שֶׁצָּרִיךְ לְהוֹצִיא עַל זוֹ הַמִּדָּה אַרְבָּעָה וַחֲמִשָּׁה רֻבָּל כֶּסֶף בְּכָל שָׁנָה, מִמֵּילָא יִגָּרַע בְּוַדַאי עַל יְדֵי זֶה בְּכָל שָׁנָה עַל כָּל פָּנִים אֶלֶף תֵּבוֹת שֶׁל דִּבּוּרִים אֲסוּרִים, וְיֵשׁ בְּשָׁוְיָן אַרְבָּעָה וַחֲמִשָּׁה רֻבָּל כֶּסֶף, וְהַבָּא לִטָּהֵר מְסַיְּעִין בְּיָדוֹ, וְיִזְכֶּה לְבַסּוֹף לַמִּדָּה הַזּוֹ בִּשְׁלֵמוּת. (וּמִמֵּילָא יָבוֹא עַל יְדֵי זֶה גַּם כֵּן לְבַסּוֹף לַמִּדָּה הַגְּדוֹלָה וְהִיא מִדַּת הַחֶסֶד (וְהִיא תְּבֹאַר בְּפֶרֶק ז' בְּעֶזְרַת ה')). 

[[אֲבָל]] אִם לֹא יַעֲשֶׂה כֵן, וְיַקְפִּיד תָּמִיד עַל כָּל דָּבָר קָטָן, יֵדַע בְּנַפְשׁוֹ, שֶׁבְּוַדַּאי יֻכְרַח לָבוֹא לְבַסּוֹף עַל יְדֵי זֶה לְכַמָּה דִבּוּרִים אֲסוּרִים, וְעָלוּל מְאֹד לָבוֹא עַל יְדֵי זֶה לִידֵי עֲנִיּוּת, חַס וְשָׁלוֹם, וּכְמוֹ שֶׁכָּתוּב לְעֵיל בְּפֶרֶקּ ו' בְּשֵׁם ''סֵפֶר הַקָּנֶה'', שֶׁעַל יְדֵי לָשׁוֹן הָרָע בָּא הָאָדָם לִידֵי עֲנִיּוּת. יּ 

[[וְאַסְבִּיר]] דָּבָר זֶה בְּמָשָׁל נִמְרָץ, וְהוּא: אֶחָד הָיָה כִּילַי גָּדוֹל, וְלֹא נָתַן מִלַּחְמוֹ לְדַל וְקַמֵּץ בְּכַמָּה שָׁנִים בְּכָל דְּבַר הוֹצָאָה שֶׁבְּבֵיתוֹ, וְעַל יְדֵי זֶה קְבֵּץ כַּמָּה מֵאוֹת רֻבָּל כֶּסֶף, וּבְכָל עֵת הָיָה הַכִּילַי, הַנִּזְכָּר לְעֵיל, מִתְבּוֹנֵן הַאִם יֵשׁ לוֹ עוֹד לְקַמֵּץ מֵאֵיזֶה דָּבָר, וְהִסְכִּים בְּדַעְתּוֹ, שֶׁיַּתְחִיל לְקַמֵּץ וּלְמַעֵט מִלַּחְמוֹ אֲשֶׁר הוּא אוֹכֵל, וְכֵן עָשָׂה. וְהִרְגִּיל אֶת נַפְשׁוֹ בַּחֹדֶשׁ הָרִאשׁוֹן לִגְרֹעַ רֶבַע לִיטְרָא מִלַּחְמוֹ בְּכָל יוֹם, וְעַל יְדֵי זֶה נִתּוֹסֵף לוֹ עוֹד בְּכִיסוֹ, וַיִּשְׂמַח עַל זֶה שִׂמְחָה גְּדוֹלָה, כְּדַרְכּוֹ, וְלֹא הִרְגִּישׁ מֵחֲמַת זֶה בְּחֻלְשַׁת לִבּוֹ עַל יְדֵי זֶה, וְכַאֲשֶׁר הֻרְגַּל בָּזֶה, הִתְחִיל בַּחֹדֶשׁ הַשְּׁלִישִׁי לִגְרֹעַ עוֹד רֶבַע לֶחֶם, וּבְרֹב הַיָּמִים הִתְחִיל לְהַרְגִּישׁ בְּחֻלְשַׁת לִבּוֹ, וַיֵּלֶךְ לָרוֹפֵא. וַיֹּאמֶר לוֹ הָרוֹפֵא: אֲנִי מִתְבּוֹנֵן בְּךָ, כִּי יֵשׁ לְךָ מַחֲלַת הָרָזוֹן, וְאֵין לִי כִּמְעַט מָזוֹר לָזֶה, אַךְ יֵשׁ לִי סַם אֶחָד, וְאֶפְשָׁר שֶׁתִּתְרַפֵּא עַל יָדוֹ, אֲבָל תִּצְטָרֵךְ לְהוֹצִיא עָלָיו מָאתַיִם רֻבָּל כֶּסֶף. וְכִשְׁמֹעַ הַקַּמְצָן דָּבָר זֶה, נָס מִבֵּית הָרוֹפֵא, אֲבָל הַמַּחֲלָה הִתְחִילָה לְהִתְחַזֵּק עָלָיו יוֹם יוֹם, וַיַּרְא כִּי מָרָה תִּהְיֶה אַחֲרִיתוֹ, וַיֵּלֶךְ עוֹד הַפַּעַם אֶל הָרוֹפֵא, וַיִּתְחַנֵּן אֵלָיו לֵאמֹר: תֵּן לִי מְהֵרָה אֶת הַסַּם שֶׁאָמַרְתָּ, וַאֲשַׁלֵּם כִּרְצוֹנְךָ, כִּי הִגִּיעָה נַפְשִׁי עַד שַׁעֲרֵי מָוֶת. וַיַּעַן הָרוֹפֵא וַיֹּאמֶר אֵלָיו: אֲנִי צָרִיךְ לֵידַע אֶת מְקוֹר מַחֲלָתְךָ, מֵאַיִן בָּאָה לְךָ, כְּדֵי לֵידַע אֵיךְ לְהָכִין אֶת הַסַּם לִרְפוּאָה. וַיִּפֶן הַחוֹלֶה וַיֹּאמֶר אֵלָיו: אֲנִי מֻכְרָח לְהוֹדוֹת בְּבֹשֶת פָּנִים, כִּי בְּעַצְמִי סִבַּבְתִּי לְנַפְשִׁי אֶת הַדָּבָר. וַיְסַפֵּר לוֹ אֶת כָּל הַנְהָגָתוֹ, שֶׁהִרְעִיב אֶת נַפְשׁוֹ כַּמָּה חֳדָשִׁים. וַיַּעַן הָרוֹפֵא וַיֹּאמַר אֵלָיו: הוֹי, אִישׁ שׁוֹגֶה וּפֶתִי, בְּסַךְ הַכֹּל הִרְוַחְתָּ מִזֶּה בְּעֵרֶךְ אַרְבָּעָה וַחֲמִשָׁה רֻבָּל כֶּסֶף וְסִכַּנְתָּ אֶת נַפְשְׁךָ, וּמִי יוֹדֵעַ בְּבֵרוּר אִם הַסַּם יוֹעִיל לָזֶה, וּבְיוֹתֵר מִזֶּה, כִּי אַתָּה מֻכְרָח עַתָּה לְהוֹצִיא חֲמִשִּׁים פְּעָמִים כֵּפֶל הָרֶוַח שֶׁלְךָ. כֵּן הַדָּבָר מַמָּשׁ בְּעִנְיָנֵנוּ, מִי שֶׁשׁוֹמֵר אֶת כְּבוֹדוֹ וְכָל ג''פ וְג''פ {פירוש: מטבע קטנה} מִמָּמוֹנוֹ שְׁמִירָה יְתֵרָה, עַד שֶׁאֲפִלּוּ בַּחֲשַׁשׁ סְפֵק סְפֵקָא, שֶׁנִּדְמֶה לוֹ שֶׁהוּא שֶׁלּוֹ, אֵין מַנִּיחַ לַאֲחֵרִים לִגַּע בָּהֶם, לֹא יִמָּלֵט בְּכָל שָׁבוּעַ מִלָּשׁוֹן הָרָע וּמַחֲלֹקֶת עַל יְדֵי זֶה, וּבְלִי סָפֵק שֶׁיִּתְקַבְּצוּ לְשָׁנָה כַּמָּה וְכַמָּה מֵאוֹת תֵּבוֹת שֶׁל אִסּוּרֵי לָשׁוֹן הָרָע וּמַחֲלֹקֶת עַל יְדֵי זֶה, וְעָלוּל מְאֹד, שֶׁבְּבוֹאוֹ בְּיוֹם הַזִּכָּרוֹן לְמִשְׁפָּט לִפְנֵי ה', יִמָּצֵא דְּבִשְׁבִיל זֶה עֲוֹנוֹתָיו יוֹתֵר מִמִּצְוֹתָיו, כִּי הֵמָּה יַשְׁלִימוּ הָרֹב, וְעַל יְדֵי זֶה יֵצֵא חַיָּב לְמִיתָה בְּדִין שֶׁל מַעְלָה, כְּמַאֲמָרָם {ראש השנה ט''ז:}: רְשָׁעִים גְּמוּרִים (הַיְנוּ רֻבָּם עֲוֹנוֹת כְּפֵרוּשׁ רַשִּׁ"י שָׁם) נִכְתָּבִין וְנֶחְתָּמִין לְאַלְתַּר לְמִיתָה, אַךְ הַקָּדוֹשׁ בָּרוּךְ הוּא בְּרֹב רַחֲמָיו פּוֹדֵהוּ מִן הַמִּיתָה (וּכְמוֹ דְּאִיתָא בְּתָנָא דְּבֵי אֵלִיָּהוּ פֶּרֶק א' וְעַיֵּן בַּמְפָרֵשׁ שָׁם) וּמַחֲלִיף אֶת עֹנֶשׁ הַמִּיתָה בְּעֹנֶשׁ הָעֲנִיּוּת, וְעַל יְדֵי זֶה יוֹרֵד אַחַר כָּךְ מִמַּצָּבוֹ. 

[[וְהִנֵּה]] כְּשֶׁנְּחַשֵּׁב הֵיטֵב סִבַּת רֹב הָעֲוֹנוֹת שֶׁגָּרְמוּ לוֹ כָּל זֶה, יִמָּצֵא שֶׁהָיָה בְּסַךְ הַכֹּל עַל יְדֵי חֲמִשָּׁה אוֹ שִׁשָּׁה רֻבָּל כֶּסֶף, כִּי פַּעַם דִּבֵּר לָשׁוֹן הָרָע וְגַם רָב עִם חֲבֵרוֹ, עַל יְדֵי שֶׁנִּדְמָה לוֹ שֶׁפְּלוֹנִי נָגַע בְּזָהוּב שֶׁלּוֹ, וְעָמַד נֶגֶד חֲבֵרוֹ כְּעַמּוּד שֶׁל בַּרְזֶל בְּפָנָיו וְגַם שֶׁלֹּא בְּפָנָיו, עַד שֶׁהֶעֱמִיד הָעִנְיָן עַל שֶׁלּוֹ, וּפַעַם הָיָה עַל יְדֵי עֶשְׂרִים ג''פ {ר''ת של גדולים פולין. פירוש: שם מטבע}, וְאֶפְשָׁר גַּם עֲבוּר פָּחוֹת מִזֶּה, עַד שֶׁבְּהִתְקַּבְּצוּת כֻּלָּם הִרְוִיחַ עַל יְדֵי זֶה לְעֵרֶךְ חֲמִשָּׁה אוֹ שִׁשָּׁה רֻבָּל כֶּסֶף, וּמַה נִּתְרַבָּה לוֹ עַל יְדֵי זֶה? כַּמָּה מֵאוֹת עֲוֹנוֹת שֶׁל דִּבּוּרִים אֲסוּרִים, (לְבַד שֶׁכַּמָּה פְּעָמִים נִתְעָרֵב עַל יְדֵי זֶה גַּם הָעַפְרוּרִיּוּת שֶׁל גֶּזֶל בְּכִיסוֹ, אֲשֶׁר גַּם בָּזֶה כֹּחַ לְכַלּוֹת אוֹתוֹ וְאֶת נְכָסָיו, כַּיָּדוּעַ), וְהָיָה עֲבוּר זֶה כְּפֶסַע בֵּינוֹ וּבֵין הַמָּוֶת, וּלְבַסּוֹף הֻכְרַח לֵירֵד מִמַּצָּבוֹ עַל יְדֵי זֶה. 

[[וְכֵן]] כְּהַאי גַּוְנָא בְּעָשִׁיר לְפִי עִנְיָנוֹ, שֶׁנִּתּוֹסֵף לוֹ לְשָׁנָה עַל יְדֵי רַגְזָנוּתוֹ מֵאָה רֻבָּל כֶּסֶף בְּעֵרֶךְ וְנִפְחַת לוֹ עֲבוּר זֶה לְעֵת מְצֹא כַּמָּה מֵאוֹת רֻבָּל כֶּסֶף. 

[[וְזֶהוּ]] שֶׁאָמַר הַכָּתוּב {תהילים ק''מ י''ב}: ''אִישׁ לָשׁוֹן בַּל יִכּוֹן בָּאָרֶץ'', פֵּרוּשׁ: לֹא יִהְיֶה לוֹ בָּסִיס, וְכֵן לְהִתְיַצֵּב עַל מַעֲמָדוֹ תָּמִיד, רַק שֶׁיִּהְיֶה נִדְחָף מִדֶּחִי אֶל דֶּחִי, וְכַאֲשֶׁר מְסַיֵּם בְּפָסוּק זֶה: ''יְצוּדֶנּוּ לְמַדְחֵפֹת''. 

[[עַל]] כֵּן אַל יִתְנַהֵג הָאָדָם כֵּן, כִּי אִם שֶׁיַּעֲבִיר עַל מִדּוֹתָיו בְּכָל הָעִנְיָנִים, וְיִזְכֶּה עֲבוּר זֶה לְהִזָּכֵר לְחַיִּים בְּבוֹא יוֹם הַזִּכָּרוֹן, וְגַם יִשָּׁאֵר עַל מַצָּבוֹ כְּמִקֹּדֶם, וְגַם בְּוַדַּאי יוֹסִיף לוֹ הַקָּדוֹשׁ בָּרוּךְ הוּא בְּרֹאשׁ הַשָּׁנָה עַל L הַשְׁפָּעָתוֹ מַה שֶּׁנֶּחְסָר לוֹ עַל יְדֵי הַמִּדָּה דְּמַעֲבִיר עַל מִדּוֹתָיו. וְזֶה שֶׁאָמַר הַכָּתוּב {תחלים ל''ד י''ג}: ''מִי הָאִישׁ הֶחָפֵץ חַיִּים, אֹהֵב יָמִים לִרְאוֹת טוֹב''. פֵּרוּשׁ: חָפֵץ בִּשְׁנֵיהֶם, בַּחַיִּים וּבַטּוֹב, ''נְצֹר לְשׁוֹנְךָ'' וְגוֹ'. דְּאִי לָאו הָכִי {דאם לא כן} יֻכְרַח שֶׁיֶּחְסַר לוֹ אֶחָד אֲפִלּוּ בָּעוֹלָם הַזֶּה עַל יְדֵי רֹב הָעֲוֹנוֹת, אוֹ הַחַיִּים אוֹ הַטּוֹב, וְכַנִּזְכָּר לְעֵיל, אֲבָל כְּשֶׁיִּנְצֹר לְשׁוֹנוֹ מֵרַע, יִזָּכֵר לַחַיִּים וְגַם לַטּוֹב, כִּדְאִיתָא בְּמִדְרַשׁ מִשְׁלֵי, כְּשֶׁדֶּרֶךְ הָאָדָם לְדַבֵּר טוֹב, גַּם עָלָיו הַמַּלְאָכִים מְדַבְּרִים טוֹב לְמַעְלָה. 

~ פרק ז' - גדלות מידת החסד ואגודת גמילות חסדים 

<b>בּוֹ תְּבֹאַר גַּדְלוּת מִדַּת הַחֶסֶד וּמַעֲלַת אֲגֻדַּת גְּמִילוּת חֲסָדִים. </b> 

[[וּבֶאֱמֶת]] מַה מְּאֹד גְּדוֹלָה מִצְוָה זוֹ בְּעֵינֵי ה' יִתְבָּרַךְ, שֶׁעָלֶיהָ נֶאֱמַר {מיכה ו' ח'}: ''הִגִּיד לְךָ אָדָם מַה טּוֹב, וּמָה ה' דּוֹרֵשׁ מִמְּךָ, כִּי אִם עֲשׂוֹת מִשְׁפָּט וְאַהֲבַת חֶסֶד'' וְגוֹ'. וְאָמְרוּ חֲזַ''ל {סוכה מ''ט:}: עֲשׂוֹת מִשְׁפָּט זֶה הַדִּין, וְאַהֲבַת חֶסֶד זוֹ גְּמִילוּת חֲסָדִים, וְגַם הוּא מְקַיֵּם בָּזֶה הַמִּצְוָה דִּ''וְהָלַכְתָּ בִּדְרָכָיו'', כִּדְאִיתָא בְּסִפְרִי עַל הַפָּסוּק {דברים כ''ח ט'}: ''לָלֶכֶת בְּכָל דְּרָכָיו'' אֵלּוּ דַּרְכֵי הַקָּדוֹשׁ בָּרוּךְ הוּא, שֶׁנֶּאֱמַר {שמות ל''ד ו'}: ''ה' ה', קֵלִ רַחוּם וְחַנּוּן, אֶרֶךְ אַפַּיִם וְרַב חֶסֶד'' וְכוּ'. וְאָמְרִינַן {בבא מציעא ל':}: תָּנֵי רַב יוֹסֵף {שמות י''ח כ'}: ''וְהוֹדַעְתָּ לָהֶם אֶת הַדֶּרֶךְ'' זוֹ גְּמִילוּת חֲסָדִים. 

[[וּבָזֶה]] מְעוֹרֵר מִדַּת הַחֶסֶד לְמַעְלָה, כְּמוֹ שֶׁאָמְרוּ חֲזַ''ל, שֶׁאוֹמֵר הַקָדוֹשׁ בָּרוּךְ הוּא: וּמָה אֵלּוּ, שֶׁהֵן בְּעַצְמָן צְרִיכִין חֶסֶד, עוֹשִׂין חֶסֶד זֶה עִם זֶה, אֲנִי, שֶׁאֲנִי מָלֵא חֶסֶד וְרַחֲמִים, עַל אַחַת כַּמָּה וְכַמָּה שֶׁאֲנִי צָרִיךְ לִגְמֹל חֶסֶד עִם בְּרִיּוֹתַי. וְכָזֶה אִיתָא בַּזֹהַר הַקָּדוֹשׁ פָּרָשַׁת אֱמֹר: 

תְּנִינַן: בְּעוֹבָדָא דִּלְתַתָּא אִתְּעַר עוֹבָדָא דִּלְעֵילָא. אִי בַּר נָשׁ עָבֵיד עוֹבָדָא לְתַתָּא כִּדְקָא יָאוּת, הָכֵי אִתְּעַר חֵילָא כִּדְקָא יָאוּת לְעֵילָא. עָבֵיד בַּר נָשׁ חֶסֶד בְּעָלְמָא, אִתְּעַר חֶסֶד לְעֵילָא, וְשָׁארֵי בְּהַהוּא יוֹמָא וְאִתְעַטַּר בֵּהּ בְּגִינֵהּ. וְאִי אִתְדַּבַּר בַּר נָשׁ בְּרַחֲמֵי לְתַתָּא, אִתְּעַר רַחֲמֵי עַל הַהוּא יוֹמָא וְאִתְעַטַּר בְּרַחֲמֵהּ בְּגִינֵהּ, וּכְדֵין הַהוּא יוֹמָא קָאֵים עֲלֵהּ לְמֶהֱוֵי אַפּוֹטְרוֹפָּא בְּגִינֵהּ בְּשַׁעְתָּא דְּאִצְטְרִיךְ לֵהּ וְכוּ', בְּהַהִיא מִדָּה דְּבַר נָשׁ מוֹדֵד בַּהּ מוֹדְדִין לֵהּ וְכוּ'. 

CCלָמַדְנוּ, בַּמַּעֲשֶׂה שֶׁלְּמַטָּה מִתְעוֹרֵר הַמַּעֲשֶׂה שֶׁלְּמַעַלָה, אִם אָדָם עוֹשֶׂה מַעֲשֶׂה לְמַטָּה כָּרָאוּי, כָּךְ מִתְעוֹרֵר הַכֹּחַ הָרָאוּי לְמַעְלָה. עשָׂה אָדָם חֶסֶד בָּעוֹלָם - הִתְעוֹרֵר חֶסֶד לְמַעְלָה וְשׁוֹרֶה בַּיּוֹם הַהוּא וּמִתְעַטֵּר בּוֹ בִּשְׁבִילוֹ, וְאִם נוֹהֵג אָדָם בְּרַחֲמִים לְמַטָּה - מְעוֹרֵר רַחֲמִים עַל אוֹתוֹ הַיּוֹם, וּמִתְעַטֵּר בְּרַחֲמִים בִּשְבִילוֹ, וְאָז אוֹתוֹ הַיּוֹם עוֹמֵד לוֹ לִהְיוֹת מָגֵן בִּשְׁבִילוֹ בְּשָׁעָה שֶׁיִּצְטָרֵךְ לוֹ וְכוּ'. אַשְרֵי מִי שֶׁמַּרְאֶה מַעֲשֶׂה כָּשֵר לְמַטָּה, שֶׁהֲרֵי בַּמַּעֲשֶׂה תָּלוּי הַדָּבָר לְגַמְרֵי לְעוֹרֵר [כְּנֶגְדּוֹ לְמַעְלָה] דָבָר אַחֵר. DD

[[וְגַם]] הוּא אֶחָד מִשְּׁלֹשָה דְּבָרִים שֶׁהָעוֹלָם עוֹמֵד עֲלֵיהֶם, כִּדְאִיתָא בְּאָבוֹת פֶּרֶק רִאשׁוֹן {ב'}: עַל שְׁלֹשָה דְּבָרִים הָעוֹלָם עוֹמֵד: עַל הַתּוֹרָה וְעַל הָעֲבוֹדָה וְעַל גְּמִילוּת חֲסָדִים, וְהִיא שְׁקוּלָה כְּקָרְבָּנוֹת, כִּדְאִיתָא בְּאָבוֹת דְּרַבִּי נָתָן {פרק ד' משנה ד'}: עַל גְּמִילוּת חֲסָדִים כֵּיצַד? הֲרֵי הוּא אוֹמֵר {הוֹשֵׁעַ ו' ו'}: ''כִּי חֶסֶד חָפַצְתִּי, וְלֹא זֶבַח''. הָעוֹלָם מִתְּחִלָּה לֹא נִבְרָא אֶלָּא בְּחֶסֶד, שֶׁנֶּאֱמַר {תהילים פ''ט ג'}: ''כִּי אָמַרְתִּי עוֹלָם חֶסֶד יִבָּנֶה''. פַּעַם אַחַת הָיָה ר' יוֹחָנָן בֶּן זַכַּאי יוֹצֵא מִירוּשָׁלַיִם, וְהָיָה ר' יְהוֹשֻׁעַ הוֹלֵךְ אַחֲרָיו, וְרָאָה בֵּית הַמִּקְדָּשׁ חָרֵב. אָמַר ר' יְהוֹשֻׁעַ: אוֹי לָנוּ, מָקוֹם שֶׁמִּתְכַּפְּרִים בּוֹ עֲוֹנוֹתֵינוּ שֶׁהוּא חָרֵב. אָמַר לוֹ: בְּנִי, אַל יֵרַע לְבָבְךָ, יֵשׁ לָנוּ כַּפָּרָה אַחַת שֶׁהִיא כְּמוֹתָהּ, וְאֵיזֶה? זֶה גְּמִילוּת חֲסָדִים, שֶׁנֶּאֱמַר: ''כִּי חֶסֶד חָפַצְתִּי וְלֹא זֶבַח''. (וְעַיֵּן סֻכָּה {דף מ''ט:}, שֶׁדַּעַת ר' אֶלְעָזָר בִּצְדָקָה, שֶׁהוּא גָּדוֹל מִן הַקָּרְבָּנוֹת וְכָל שֶׁכֵּן גְּמִילוּת חֲסָדִים). וְהִיא גְּדוֹלָה יוֹתֵר מִמִּצְוַת הַצְּדָקָה, כְּמוֹ שֶׁאָמְרוּ חֲזַ''ל {בסוכה מ''ט:} אָמַר ר' אֶלְעָזָר: גְּדוֹלָה גְּמִילוּת חֲסָדִים יוֹתֵר מִן הַצְּדָקָה, שֶׁנֶּאֱמַר {הושע י' י''ב}: ''זִרְעוּ לָכֶם לִצְדָקָה קַצְרוּ לְפִי חֶסֶד''. אִם אָדָם זוֹרֵעַ, סָפֵק אוֹכֵל סָפֵקּ אֵינוֹ אוֹכֵל, אָדָם קוֹצֵר וַדַּאי אוֹכֵל. תָּנוּ רַבָּנָן: בִּשְׁלֹשָה דְּבָרִים גְּדוֹלָה גְּמִילוּת חֲסָדִים יוֹתֵר מִן הַצְּדָקָה: צְדָקָה בְּמָמוֹנוֹ, גְּמִילוּת חֲסָדִים בֵּין בְּגוּפוֹ בֵּין בְּמָמוֹנוֹ, צְדָקָה לַעֲנִיִּים, גְּמִילוּת חֲסָדִים בֵּין לַעֲנִיִּים בֵּין לַעֲשִׁירִים וְכוּ'. וְהִיא אֶחָד מֵהַדְּבָרִים שֶׁהָאָדָם אוֹכֵל פֵּרוֹתֵיהֶן בָּעוֹלָם הַזֶּה, וְהַקֶּרֶן קַיֶּמֶת לוֹ לָעוֹלָם הַבָּא, כִּדְאִיתָא בְּפֵאָה פֶּרֶק א'. 

[[עוֹד]] אָמְרוּ חֲזַ''ל {בילקוט תהלים}: הַחֶסֶד עוֹמֵד לוֹ לָאָדָם עַד סוֹף כָּל הַדּוֹרוֹת, שֶׁנֶּאֱמַר {תהילים ק''ג י''ז}: ''וְחֶסֶד ה' מֵעוֹלָם וְעַד עוֹלָם עַל יְרֵאָיו'' וְכוּ', וּמִדָּה זוֹ הִיא אַחַת מִשְּׁלֹשׁה מִדּוֹת טוֹבוֹת שֶׁהֻטְבְּעוּ בְּיִשְׂרָאֵל: בַּיְּשָׁנִים, רַחֲמָנִים וְגוֹמְלֵי חֲסָדִים, כְּמוֹ שֶׁאָמְרוּ חֲזַ''ל {יבמות ע''ט.}. 

[[וּמִי]] שֶׁמַּעֲלִים עֵינָיו מִמִּצְוָה זוֹ, גָּדוֹל עֲוֹנוֹ, כְּמוֹ שֶׁכָּתַב הָרַבֵּנוּ יוֹנָה בְּשַׁעֲרֵי תְּשׁוּבָה בְּמַאֲמָר ס''ז עַל הַפָּסוּק {דברים ט''ו ט'}: ''הִשָּׁמֶר לְךָ פֶּן יִהְיֶה דָּבָר עִם לְבָבְךָ בְּלִיַּעַל לֵאמֹר קָרְבָה שְׁנַת הַשֶׁבַע וְכוּ', וְרָעָה עֵינְךָ'' וְכוּ'. וְזֶה לְשׁוֹנוֹ הַטָּהוֹר: לָמַדְנוּ מִזֶּה, כִּי הַנִּמְנָע מִלְּהַלְווֹת לְעָנִי, עוֹבֵר בִּשְׁנֵי לָאוִין, שֶׁהֵם: הִשָּׁמֶר וּפֶן. וְאִם לְעֵת אֲשֶׁר קְרֵבָה שְׁנַת הַשֶׁבַע הֻזְהַרְנוּ שֶׁלֹּא נֶחְדַּל מִלְּהַלְווֹת מִיִּרְאַת דְּבַר הַשְּׁמִטָּה, אַף כִּי בִּזְמַן שֶׁלֹּא יַפְסִיד חוֹבוֹ, כִּי יִגְדַּל חֵטְא הַקּוֹפֵץ יָדוֹ מִלְּהַלְווֹת. וְעַל גֹּדֶל הֶעָוֹן קָרָא הַכָּתוּב מַחְשֶׁבֶת צַר הָעַיִן מִלְּהַלְווֹת דְּבַר בְּלִיַּעַל. עַד כָּאן לְשׁוֹנוֹ. וְאִיתָא בְּמִדְרַשׁ שִׁיר הַשִּׁירִים: ר' יְהוּדָה אוֹמֵר: כָּל הַכּוֹפֵר בִּגְמִילוּת חֲסָדִים כְּאִלּוּ כּוֹפֵר בָּעִקָּר. אֲבָל דָּוִד הַמֶּלֶךְ עָלָיו הַשָּׁלוֹם מֶה הָיָה עוֹשֶׂה? הָיָה גּוֹמֵל חֶסֶד לַכֹּל וְכוּ'. 

[[וְעַל]] כֵּן, מִפְּנֵי גְּדֻלַּת הַמִּצְוָה הַזֹּאת, נָהֲגוּ בְּכָל תְּפוּצוֹת יִשְׂרָאֵל לַעֲשׂוֹת חֶבְרַת גְּמִילוּת חֲסָדִים, לְהַלְווֹת לְאָדָם בְּעֵת צָרְכּוֹ, וּבֶאֱמֶת מַה יָּפֶה כֹּחַ חֶבְרָה קְדוֹשָׁה הַזּוֹ, שֶׁהִיא יָפָה מִסְּתַם מִצְוַת גְּמִילוּת חֲסָדִים שֶׁהָאָדָם עוֹשֶׂה לְעַצְמוֹ, מֵחֲמַת כַּמָּה טְעָמִים: א. כִּי אֵינוֹ דּוֹמֶה מְרֻבִּים הָעוֹשִׂים אֶת הַמִּצְוָה לְמוּעָטִים הָעוֹשִׂים אֶת הַמִּצְוָה, כְּמוֹ שֶׁאָמְרוּ חֲזַ''ל, וְאַף שֶׁמֵּחֲמַת שֶׁהֵם מְרֻבִּים, לֹא בָּא מָעוֹתָיו בְּסַךְ כָּל הַלְוָאָה, כִּי אִם מְעַט, אַף עַל פִּי כֵן נִרְאֶה פָּשׁוּט, שֶׁהַקָּדוֹשׁ בָּרוּךְ הוּא יַחֲשֹׁב לְכָל אֶחָד כְּאִלּוּ הוּא לְבַדּוֹ הָיָה הַגּוֹמֵל חֶסֶד, כֵּיוָן שֶׁבְּלָאו מִעוּט הַמָּעוֹת שֶׁלּוֹ, לֹא הָיָה הֶעָנִי יָכוֹל לְהַשִּׂיג הַמְבֻקָּשׁ שֶׁלּוֹ. [וּכְעֵין מַה דְּאָמְרִינַן {בשבת ג'.} הָעוֹשֶׂה אֶת כֻּלָּהּ, וְלֹא הָעוֹשֶׂה אֶת מִקצָתָהּ, וְאַף עַל פִּי כֵן, אִם זֶה אֵין יָכוֹל לְבַדּוֹ לִשָּׂא אֶת הַמַּשָּׂא וְזֶה אֵין יָכוֹל, פָּסְקָה הַמִּשְׁנָה {בדף צ''ב:} דְּחַיָּב. וְהַטַּעַם דְּזֶה לֹא נִקְרָא מִקְצַת מְלָאכָה, כֵּיוָן דִּבְלָאו דִּידֵהּ לֹא הָיְתָה נִשְׁלֶמֶת הַמְּלָאכָה, נֶחְשָׁב כְּאִלּוּ הוּא לְבַדּוֹ עָשָׂה כָּל הַמְּלָאכָה]. וְגַם הִיא מִצְוָה שֶׁהָאָדָם מוֹצִיא עָלֶיהָ מָעוֹת, וְלֹא בָּאָה בְּרֵיקָנְיָא, וּשְׂכָרָהּ הַרְבֵּה יוֹתֵר גָּדוֹל מֵחֲמַת זֶה, כְּמוֹ שֶׁכָּתַב הַזֹּהַר הַקָּדוֹשׁ פָּרָשַׁת תְּרוּמָה. וְגַם הַמִּצְוָה יְכוֹלָה לְהִתְקַיֵּם אֲפִלּוּ בְּעֵת שֶׁהוּא עוֹסֵק בַּעֲסָקָיו אוֹ שֶׁהוּא יָשֵׁן. וּלְבַד כָּל אֵלֶּה יָדוּעַ הוּא מַה דְּאִיתָא בְּמִדְרַשׁ קֹהֶלֶת, שֶׁאִם אָדָם הוֹמֶה וּמְהַמֶּה אַחַר מִצְוֹת, וּמִצְוָה קְבוּעָה לְדוֹרוֹת אֵין לוֹ, מַה הֲנָאָה יֵשׁ לוֹ? אֲבָל מִי שֶׁיֵּשׁ לוֹ חֵלֶק בְּמִצְוָה דְּרַבִּים, כְּגוֹן זוֹ שֶׁאָמַרְנוּ, אוֹ מִי שֶׁהִנִּיחַ מָעוֹת לְהַחֲזִיק יְשִׁיבוֹת שֶׁל תַּלְמוּד תּוֹרָה, אֲפִלּוּ אִם יֵשֵׁב בְּגַן עֵדֶן, יִתּוֹסֵף לוֹ נֹעַם וְאוֹר עַל נַפְשׁוֹ עַל יְדֵי הַקִּיּוּם שֶׁל הַמִּצְוֹת, שֶׁמִּתְקַיְּמוֹת תָּמִיד עַל יְדֵי הַמָּעוֹת שֶׁהִנִּיחַ מְיֻחָד לָזֶה. 

[[וְדַע]], אָחִי, דְּמִצְוַת גְּמִילוּת חֲסָדִים הִיא הַמַּעֲלָה הָרִאשׁוֹנָה מִשְּׁמוֹנֶה מַעֲלוֹת שֶׁבְּמִצְוַת צְדָקָה, כְּמוֹ שֶׁכָּתַב הָרַמְבַּ''ם בְּפֶרֶק י' מֵהִלְכוֹת מַתְּנוֹת עֲנִיִּים הֲלָכָה ז', וְזֶה לְשׁוֹנוֹ: שְׁמוֹנֶה מַעֲלוֹת יֵשׁ בִּצְדָקָה, זוֹ לְמַעְלָה מִזּוֹ. הַמַּעֲלָה הַגְּדוֹלָה, שֶׁאֵין לְמַעְלָה מִמֶּנָּה, זֶה הַמַּחֲזִיק בְּיַד יִשְׂרָאֵל שֶׁמָּךְ וְנוֹתֵן לוֹ מַתָּנָה אוֹ הַלְוָאָה, אוֹ עוֹשֶׂה עִמּוֹ שֻׁתָּפוּת אוֹ מַמְצִיא לוֹ מְלָאכָה, כְּדֵי לְחַזֵּקּ אֶת יָדוֹ, עַד שֶׁלֹּא יִצְטָרֵךְ לַבְּרִיּוֹת לִשְׁאֹל. וְעַל זֶה נֶאֱמַר {ויקרא כ''ה ל''ה}: ''וְהֶחֱזַקְתָּ בּוֹ גֵּר וְתוֹשָׁב, וָחַי עִמָּךְ'', כְּלוֹמַר: הַחֲזֵק בּוֹ עַד שֶׁלֹּא יִפֹּל וְיִצְטָרֵךְ לַבְּרִיּוֹת. עַד כָּאן לְשׁוֹנוֹ, וְכֵן אִיתָא בְּיוֹרֶה דֵּעָה בְּסִימָן רמ''ט. וּמַה טּוֹב וְנָכוֹן לְהִתְנַהֵג כְּמוֹ שֶׁרָאִיתִי בְּאֵיזֶה עֲיָרוֹת קדוֹשׁוֹת בְּיִשְׂרָאֵל, שֶׁנִּתְיַסְּדָה מִקָּרוֹב חֶבְרָה קְדוֹשָׁה עַל עִנְיָן זֶה, וּקַרָאוּהָ בְּשֵׁם ''סוֹמֵךְ נוֹפְלִים'', שֶׁהֵם סוֹמְכִים וּמַחֲזִיקִים יְדֵי הַנּוֹפְלִים, שֶׁלֹּא יִתְמוֹטְטוּ לְגַמְרֵי, חָלִילָה. וְכֵן הִיא הַנְהָגָתָם, שֶׁמַּלְוִים לָהֶם עַל אֵיזֶה זְמַן אֵיזֶה סַךְ כְּפִי הַמְיֻחָד בְּתַקָּנָתָם, וְיָקֵלּוּ מֵעֲלֵיהֶם הַתַּשְׁלוּמִין לִפְרֹעַ כִּפְרוֹטְרוֹט מְעַט מְעַט בְּכָל שָׁבוּעַ, וְיֵשׁ לָהֶם אִישׁ מְיֻחָד, אִם בְּחִנָּם אוֹ בְּשָׂכָר, מֵהַחֲבוּרָה, שֶׁהוּא הוֹלֵךְ בְּכָל שָׁבוּעַ לְקַבֵּץ וְלֶאֱסֹף עַל יָד עַל יָד מִן הַלּווִֹים, וּבְאֹפֶן זֶה כִּמְעַט לֹא יֶחְסַר בְּשׁוּם פַּעַם מָעוֹת בְּקֻפַּת הַחֶבְרָה. וְעַתָּה רְאֵה כַּמָּה מַעֲלוֹת יֵשׁ בְּהַנְהָגָה זוֹ, דְּמִלְּבַד שֶׁמְּקַיֵּם בְּעֵת הַהַלְוָאָה הַמִּצְוַת עֲשֵׂה דִּ''וְהֶחֱזַקְתָּ בּוֹ'', וְהִיא הַמַּעֲלָה הָדִאשׁוֹנָה שֶׁבְּמִצְוַת צְדָקָה, כַּנִּזְכָּר לְעֵיל, עוֹד הוּא מִתְחַסֵּד בָּזֶה עִם הַלּוֶֹה בְּעִנְיַן הַפֵּרָעוֹן. וְיָדוּעַ מַה שֶּׁאָמְרוּ חֲזַ''ל בְּסֻכָּה {דף מ''ט:}: אָמַר ר' אֶלְעָזָר: אֵין צְדָקָה מִשְׁתַּלֶמֶת, אֶלָּא לְפִי חֶסֶד שֶׁבָּהּ. 

[[הַמָּקוֹם]] יְחַזֵּק לִבֵּנוּ לֵילֵךְ בְּדַרְכֵי חֲסָדָיו, וּמִמֵּילָא לֹא יָמוּשׁ מֵאִתָּנוּ גֹּדֶל חֲסָדָיו, כְּמוֹ שֶׁאָמְרוּ חֲזַ''ל {ויקרא רבה ל''ו}: אִם רָאִיתָ זְכוּת אָבוֹת וּזְכוּת אִמָּהוֹת שֶׁנִּתְמוֹטֶטֶת, הִדָּבֵק בִּגְמִילוּת חֲסָדִים, שֶׁנֶּאֱמַר {ישעיה נ''ד י'}: ''כִּי הֶהָרִים יָמוּשׁוּ וְהַגְּבָעוֹת תְּמוּטֶינָה, וְחַסְדִּי מֵאִתֵּךְ לֹא יָמוּשׁ'' זֶה גְּמִילוּת חֲסָדִים. ''וּבְרִית שְׁלוֹמִי לֹא תָמוּט'' זֶה הַמֵּשִׂים שָׁלוֹם בֵּין אִישׁ לְאִשְׁתּוֹ וּבֵין אָדָם לַחֲבֵרוֹ, שֶׁגַּם זֶה גְּמִילוּת חֲסָדִים הוּא, וִיקֻיַּם עָלֵינוּ מַה שֶּׁאָמַר הַכָּתוּב {ישעיה נ''ד י''ד}: ''בִּצְדָקָה תִּכּוֹנָנִי'' וְגוֹ'. 

# שמירת הלשון - חלק שני 
**INDEX_WRITE=<BR>
~ פרק א' - המפקיר את פיו עלול לאבד את מצווותיו 

<b>בּוֹ יְבֹאַר, שֶׁמִּי שֶׁמַּפְקִיר אֶת פִּיו, עָלוּל שֶׁיִּכְלוּ עֵל יְדֵי זֶה כָּל מִצְוֹתָיו. </b> 

[[כְּתִיב]] בְּמִשְׁלֵי {י"ג ז'}: ''יֵשׁ מִתְעַשֵּׁר וְאֵין כֹּל'' וְגוֹ'. וְיָדוּעַ, שֶׁמִּשְׁלֵי הוּא תָּמִיד מְשָׁלִים, וְהַיְנוּ כְּמוֹ שֶׁבְּעִנְיְנֵי הַמָּמוֹן רָגִיל הוּא לָאָדָם, שֶׁמִּתְעַשֵּׁר בַּעֲסָקָיו וְהוֹלֵךְ לְמַעְלָה לְמַעְלָה, וּמִכָּל מָקוֹם כְּשֶׁבָּא לְחֶשְׁבּוֹן צֶדֶקּ, יִמְצָא, שֶׁאֵין לוֹ מְאוּמָה, מִפְּנֵי שֶׁכְּנֶגֶד שֶׁהָיָה רֶוַח הַרְבֵּה בָּעֵסֶק, הָיוּ הֶזֵּקוֹת הַרְבֵּה, עַד שֶׁכְּשֶׁנַּעֲמִיד זֶה כְּנֶגֶד זֶה, יִרְאֶה, שֶׁלֹּא נִשְׁאָר מְאוּמָה בְּיָדוֹ. כָּךְ בְּעִנְיְנֵי הַנֶּצַח, יֵשׁ לְךָ אָדָם, שֶׁעוֹשֶׂה תָּמִיד מִצְוֹת וּמַעֲשִׂים טוֹבִים, אָכֵן יֵשׁ לוֹ טֶבַע רַע שֶׁטִּבְעוֹ לְהַטִּיל דֹּפִי עַל הַבְּרִיוֹת. אִישׁ כָּזֶה, כַּאֲשֶׁר יָבוֹא לָעוֹלָם הָעֶלְיוֹן, יִרְאֶה שָׁם, שֶׁאֵין לוֹ מְאוּמָה, שֶׁכָּל הַגְּפָנִים וְהַנְּטִיעוֹת שֶׁנָּטַע בְּגַן עֵדֶן בְּמַעֲשָׂיו, נִתְכַּסּוּ פְּנֵיהֶם בְּקוֹצִים וּבַרְקָנִים, וְלֹא מִנְכָּר כְּלָל הַגְּפָנִים שֶׁיֵּשׁ בּוֹ *. כְּמַאֲמַר הַכָּתוּב {משלי כ''ד ל'}: ''עַל שְׂדֵה אִישׁ עָצֵל עָבַרְתִּי, וְעַל כֶּרֶם אָדָם חֲסַר לֵב''. וְהַיְנוּ, שֶׁיֵּשׁ שְׁנֵי מִינֵי אֲנָשִׁים: אֶחָד עָצֵל לְהַשִּׂיג לְנַפְשׁוֹ תּוֹרָה וּמַעֲשִׂים טוֹבִים, וְזֶהוּ: ''שְׂדֵה אִישׁ עָצֵל'' שֶׁלֹּא לָמַד אוֹ שָׁכַח עַל יְדֵי עַצְלָנוּתוֹ, וְהַשֵׁנִי ''חֲסַר לֵב'' שֶׁיֵּשׁ בְּיָדוֹ תּוֹרָה וּמַעֲשִׂים טוֹבִים, אֲבָל לִבּוֹ חֲסַר דְּאָגָה עֲלֵיהֶם שֶׁיִּתְקַיְּמוּ בְּיָדוֹ. וּמְפָרֵשׁ עַל הָרִאשׁוֹן {שם ל''א}: ''וְהִנֵּה עָלָה כֻלּוֹ קִמְּשֹׁנִים'' שֶׁתַּחַת נְטִיעוֹת יָפוֹת מִדִּבְרֵי תּוֹרָה גָּדְלוּ קוֹצִים וּבַרְקָנִים מִדְּבָרִים בְּטֵלִים, וְעַל הַשֵּׁנִי "כָּסּוּ פָנָיו חֲרלִּים" וְגוֹ'. וּבֵאוּרוֹ הוּא לְפִי עִנְיָנֵנוּ, שֶׁכָּל דִּבּוּר שֶׁל תּוֹרָה וּקְדֻשָּׁה שֶׁדִּבֵּר וְהָיָה בְּאֶפְשָׁרוּתָן לַעֲלוֹת וְלַעֲשׂוֹת פְּרִי הִלּוּלִים קֹדֶשׁ לַה', נִתְכַּסָּה וְנִמְשְׁכָה עָלָיו מִלְּמַעְלָה רוּחַ הַטֻּמְאָה עַל יְדֵי דִּבּוּרָיו הָאֲסוּרִים. 

AA* וְזֶהוּ שֶׁאָנוּ אומְרִים בְּסוף תְּפִלָּתֵנוּ: ''אֱלֹהי, נְצֹר לְשׁוֹנִי מֵרָע'' וְאַחַר כָּךְ אָנוּ מְבַקְּשִׁים: ''פְּתַח  לִבִּי בְּתוֹרָתֶךָ'', דְּאִי לָאו הָכִי אֵין הַתּוֹרָה נֶחְשֶׁבֶת לִכְלוּם: BB

[[וּכְמוֹ]] דְּאִיתָא בַּזֹּהַר הַקָּדוֹשׁ, פָּרָשַׁת פְקּוּדֵי, וְזֶה לְשׁוֹנוֹ: וּבְהַאי רוּחָא בִּישָׁא תָּלְיָן כַּמָּה גַּרְדִּינִין אַחֲרָנִין, דְּאִנּוּן מְמֻנִּין לַאֲחָדָא מִלָּה בִּישָׁא אוֹ מִלָּה טִנּוּפָא, דְּאַפִּיק בַּר נָשׁ מִפּוּמֵהּ, וּלְבָתַר אַפִּיק מִלִּין קַדִּישִׁין וְכוּ'. וַי לוֹן בְּהַאי עָלְמָא, וַי לוֹן בְּעָלְמָא דְּאָתֵי, בְּגִין דְּאִלֵּין רוּחִין מְסָאֲבִין נָטְלִין הַהוּא מִלָּה מְסָאֲבָא, וְכַד אַפִּיק בַּר נָשׁ לְבָתַר מִלִּין קַדִּישִׁין, אַקְּדִּימֵי אִלֵּין רוּחֵי מְסָאֲבִין, וְנָטְלִין הַהוּא מִלָּה מְסָאֲבָא וּמְסָאֲבֵי לְהַהוּא מִלָּה קַדִּישָׁא, וְלָא זָכֵי לֵהּ בַּר נָשׁ, וְכִבְיָכוֹל תָּשְׁשָׁא חֵילָא קַדִּישָׁא. עַד כָּאן לְשׁוֹנוֹ. 

CCוּבְרוּחַ רָעה זוֹ תְּלוּיִים כַּמָּה מְעוֹרְרֵי דִּין אֲחֵרִים, שֶׁהֵם מְמֻנִּים לֶאֱחֹז בִּדִבּוּר רַע אוֹ דִּבּוּר טִנּוּף, שֶהוֹצִיא אָדָם מִפִּיו, וְאַחַר כָּךְ מוֹצִיא מִלִּים קְדוֹשׁוֹת. אוֹי לָהֶם, אוֹי לְחַיֵּיהֶם, אוֹי לָהֶם בָּעוֹלָם הַזֶּה, אוֹי לָהֶם בָּעוֹלָם הַבָּא. מִפְּנֵי שֶׁאוֹתָן רוּחוֹת טְמֵאוֹת נוֹטְלוֹת אוֹתָהּ מִלָּה טְמֵאָה, וְכַאֲשֶׁר מוֹצִיא הָאָדָם אַחַר כָּךְ מִלִּים קְדוֹשוֹת, מַקְדִּימוֹת אוֹתָן הָרוּחוֹת הַטְּמֵאוֹת וְלוֹקְחוֹת לְאוֹתוֹ דִּבּוּר טָמֵא וּמְטַמְּאִים לְאוֹתוֹ דִּבּוּר קָדוֹשׁ, וְלֹא זוֹכֶה לוֹ הָאָדָם, וְכִבְיָכוֹל תָּשַׁשׁ הַכֹּחַ הקָדוֹשׁ. DD

[[וּכְעֵין]] זֶה אָמַר שְׁלֹמֹה הַמֶּלֶךְ עָלָיו הַשָּׁלוֹם {במשלי י''ג ג'}: ''פֹּשֵׂק שְׂפָתָיו מְחִתָּה לוֹ'', וּבֵאֵר הַגְּרָ''א, וְזֶה לְשׁוֹנוֹ: מִי שֶׁמַּרְחִיב שְׂפָתָיו, אַף עַל פִּי שֶׁיֵּשׁ לוֹ נֶפֶשׁ טוֹב וְעָשָׂה מִצְוֹת הַרְבֵּה וְכַמָּה גְּדָרִים פִּיו יִהְיֶה לוֹ מְחִתָּה לַכֹּל. עַד כָּאן לְשׁוֹנוֹ. 

[[וְסִיֵּם]] הַכָּתוּב {משלי כ''ד ל''א}: ''וְגֶדֶר אֲבָנָיו נֶהֶרָסָה'', וּבֵאוּרוֹ שֶׁבְּהֶמְשֵׁךְ הַזְּמַן, אַף גָּדֵר שֶׁל אֲבָנִים הֶחָזָק נֶהֱרַס, וְנַעֲשָׂה הַכֶּרֶם לְמִדְרַס רַגְלַיִם לְכָל עוֹבֵר וָשָׁב וְאֵין שָׁוֶה מְאוּמָה. וְכֵן הוּא הָאָדָם, אֲשֶׁר לֹא יַבִּיט לְמוֹצַא שְׂפָתָיו, וְהֵם כְּהֶפְקֵר אֶצְלוֹ: כָּל הַגְּדָרִים הַחֲזָקַים שֶׁהָיָה לוֹ מִתְּחִלָּה עַל הַנְהָגָתוֹ כֻּלָּם יִהְיוּ נֵהֱרָסִים. וְעַל כֵּן צָרִיךְ הָאִישׁ הַנִּלְבָּב, כְּשֶׁרוֹצֶה לְתַקֵּן מַעֲשָׂיו, תְּחִלַּת הַכֹּל לַעֲשׂוֹת גָּדֵר לְכַרְמוֹ, דְּהַיְנוּ לִשְׁמֹר פִּיו וּלְשׁוֹנוֹ בִּשֶׁמִירָה יְתֵרָה, שֶׁלֹּא יוֹסִיף לְדַאֲבָה עוֹד. 

[[וּמַה]] שֶּׁהִמְשִׁיל בְּשֵׁם הַכֶּרֶם, לְבַד שֶׁכָּל בֵּית יִשְׂרָאֵל חֲשׁוּבִין כְּכֶרֶם, כְּמוֹ דְּכָתוּב בִּישַׁעְיָה {ה' ז'}: ''כִּי כֶרֶם ד' צְבָאוֹת בֵּית יִשְׂרָאֵל'', וְכָל אִישׁ יִשְׂרָאֵל יֵשׁ לוֹ חֵלֶק בַּכֶּרֶם הַזֶּה. לְבַד זֶה כָּל אֶחָד וְאֶחָד יֵשׁ לוֹ כֶּרֶם מְיֻחָד בְּגַן עֵדֶן, כְּמוֹ שֶׁכָּתוּב: הוֹלֵךְ הָאָדָם לְבֵית עוֹלָמוֹ; וְצָרִיךְ לְשָׁמְרוֹ שְׁמִירָה יְתֵרָה לִנְטֹעַ בּוֹ נִטְעֵי נַעֲמָנִים וּלְשָׁמְרוֹ שֶׁלֹּא יִתְקַלְקֵל. 

[[וְגַם]] צָרִיךְ לַעֲקֹר קוֹצִים וּבַרְקָנִים מִכַּרְמוֹ, דְּהַיְנוּ לָאֲנָשִׁים שֶׁהִפְסִידָם בִּלְשׁוֹנוֹ אוֹ שֶׁבִּזָּה אוֹתָם וְצִעֲרָם, צָרִיךְ לְפַיְּסָם בְּפִיו, וְגַם לְהִתְוַדּוֹת לִפְנֵי ה' עַל שֶׁעָבַר עַל רְצוֹנוֹ הַכָּתוּב בַּתּוֹרָה, דְּכָל עֲוֹנוֹת שֶׁבֵּין אָדָם לַחֲבֵרוֹ הוּא גַּם כֵּן עָוֹן שֶׁבֵּין אָדָם לַמָּקוֹם, כַּיָּדוּעַ. וַאֲפִלּוּ אִם דִּבֵּר עֲלֵיהֶם שֶׁלֹּא בִּפְנֵיהֶם, וְלֹא אַהֲנוּ מַעֲשָׂיו צָרִיךְ לָשׁוּב עַל כָּל פָּנִים לִפְנֵי ה', וּבָזֶה יַעַבְרוּ הַקּוֹצִים מִכַּרְמוֹ, וּתְסֻלַּק רוּחַ הַטֻּמְאָה שֶׁכִּסְּתָה פָּנָיו. וְעַיֵּן בְּחֵלֶק רִאשׁוֹן, שַׁעַר הַתּוֹרָה, פֶּרֶק א', שֶׁהִדְחַבְנוּ שָׁם הַדִּבּוּר בָּזֶה. [וְסוֹף הַכָּתוּב {משלי י''ג ז'}: ''מִתְרוֹשֵׁשׁ וְהוֹן רָב''. וּבֵאוּרוֹ הוּא: לְפִי מַה שֶּׁיָּדוּעַ שֶׁמִּי שֶׁעוֹשֶׂה תְּשׁוּבָה מֵאַהֲבָה, כָּל עֲוֹנוֹתָיו שֶׁעָשָׂה מִתְּחִלָּה נַעֲשִׂין לוֹ כִּזְכֻיּוֹת, וְנִמְצָא, שֶׁכָּל מַה שֶּׁעָשָׂה יוֹתֵר עֲוֹנוֹת מִתְּחִלָּה וְנַעֲשָׂה רָשׁ בְּיוֹתֵר, יִמְצָא אַחַר כָּךְ עַל יְֹדֵי זֶה הוֹן רַב. וְהַטַּעַם אֶפְשָׁר כִּפְשׁוּטוֹ, דְּמִי שֶׁהוּא עוֹשֶׂה תְּשׁוּבָה מֵאַהֲבָה, בְּוַדַּאי מִתְמַרְמֵר עַל כָּל עָוֹן בִּפְנֵי עַצְמוֹ וּבוֹכֶה וּמִתְאוֹנֵן, אֵיךְ מְלָאוֹ לִבּוֹ לַעֲבֹר עַל רְצוֹן הַבּוֹרֵא, הַמְחַיֶּה כָּל הַמְּצִיאוּת בְּחַסְדּוֹ וְטוּבוֹ, וּמִמֵּילָא נֶעֱקָר הַחֵטְא מֵעִקָּרוֹ, וּמְקַיֵּם בָּזֶה מִצְוַת עֲשֵׂה שֶׁל תְּשׁוּבָה. וְנִמְצָא, שֶׁבְּכָל חֵטְא שֶׁעָשָׂה מִתְּחִלָּה יֵשׁ עַתָּה מִצְוַת עֲשֵׂה שֶׁל תְּשׁוּבָה]. 

~ פרק ב' - עוד מענין המפקיר את פיו 

<b>עוֹד מִעֵנְיָן זֶה.</b> 

[[וְהִנֵּה]] אָמְרוּ חֲכָמֵינוּ זִכְרוֹנָם לִבְרָכָה בְּיוֹמָא {ל''ט.} עַל הַפָּסוּק {מִשְׁלֵי י''א מ''ג}: ''וְלֹא תִטַּמְּאוּ בָּהֶם וְנִטְמֵתֶם בָּם'': אָדָם מְטַמֵּא עַצְמוֹ מְעַט מְטַמְּאִין אוֹתוֹ הַרְבֵּה. מִלְּמַטָּה מְטַמְּאִין אוֹתוֹ מִלְּמַעְלָה. בָּעוֹלָם הַזֶּה 

[[מְטַמְּאִין]] אוֹתוֹ בָּעוֹלָם הַבָּא. וְהִנֵּה רַשִּׁ''י פֵּדֵשׁ שָׁם: מְטַמְּאִין אוֹתוֹ הַרְבֵּה מַנִּיחִין אוֹתוֹ לִטָּמֵא הַרְבֵּה, אֲבָל לְשׁוֹן מְטַמְּאִין דָּחוּק לְפִי זֶה. 

[[אָכֵן]] לְפִי מַה שֶּׁהֶעְתַּקְנוּ לְעֵיל דִּבְרֵי הַזֹּהַר הַקָדוֹשׁ, נִיחָא בִּפְשִׁיטוּת, וְהוּא שֶׁכָּתַב שָׁם, דְּעַל יְדֵי דִּבּוּרִים אֲסוּרִים שֶׁדִּבֵּר, נִמְשְׁכָה רוּחַ הַטֻּמְאָה עֲלֵיהֶם, וְאַחַר כָּךְ נוֹטְלִין הַחִצּוֹנִים, אֵלּוּ הַדִּבּוּרִים הָאֲסוּרִים הַטְּמֵאִים, וּמְטַּמְּאִין בָּהֶם כָּל דִּבְרֵי הַקְּדֻשָׁה, וּמְאַבֵּד אוֹתָם בָּזֶה, שֶׁלֹּא יוּכְלוּ לַעֲלוֹת לְמַעְלָה לְדוֹרוֹן לִפְנֵי ה' יִתְבָּרַךְ, אַחֲרֵי שֶׁרוּחַ הַטֻּמְאָה מְרַחֶפֶת עֲלֵיהֶם. וְזֶהוּ שֶׁאָמְרוּ: מְטַמְּאִין אוֹתוֹ הַרְבֵּה. וּמַה שֶּׁאָמְרוּ: מִלְמַטָּה מְטַמְּאִין אוֹתוֹ לְמַעְלָה, הַיְנוּ שֶׁנִּמְשֶׁכֶת טֻמְאָה מִלְּמַעְלָה גַּם עַל שׂרֶשׁ נַפְשׁוֹ. 

[[וּמַה]] שֶּׁאָמְרוּ: מְטַמְּאִין אוֹתוֹ לָעוֹלָם הַבָּא הַיְנוּ בְּעֵת שֶׁיָּמוּת, וְנַפְשׁוֹ תָּשׁוּב לֵאלֹקִים אֲשֶׁר נְתָנָהּ לִתֵּן שָׁם דִּין וְחֶשְׁבּוֹן, וּרְצוֹנוֹ יִהְיֶה בְּוַדַּאי, שֶׁיַּכְנִיסוּהוּ לְגַן עֵדֶן יִפְגְּעוּהוּ הַמַּשְׁחִיתִים וְיַלְבִּישׁוּהוּ לְבוּשׁ מָאוּס וְטָמֵא שֶׁנִּבְרָא מֵעֲוֹנוֹתָיו, וּמִי יוּכַל לְשַׁעֵר גֹּדֶל הַבִּזָּיוֹן וְהַכְּלִמָּה, שֶׁיִּהְיֶה לוֹ עַל יְדֵי לְבוּשׁ הַזֶּה, וּמֻכְרָח עַל יְדֵי זֶה לֵירֵד לַגֵּיהִנֹּם מְקוֹם חֹשֶךְ וְצַלְמָוֶת לְהִתְכַּבֵּס שָׁם מֵחֶלְאַת עֲוֹנוֹתָיו. 

[[וּלְמָה]] הַדָּבָר דּוֹמֶה? לְחָתָן, שֶׁמּוֹלִיכִין אוֹתוֹ הַשּׁוֹשְׁבִינִין לְהַכְנִיסוֹ לְחֻפָּה, וּבְתוֹךְ כָּךְ פְּגָעוּהוּ רֵיקים וּפוֹחֲזִים, וַיַּשְׁלִיכוּ עָלָיו רֶפֶשׁ וְטִיט וְכָל דָּבָר מָאוּס מִכַּף רַגְלוֹ וְעַד רֹאשׁוֹ, וְכַאֲשֶׁר יִצְעֲקוּ עֲלֵיהֶם: הֵי, רֵיקִים וּפוֹחֲזִים! לָמָּה תַּעֲשׂוּ כָּכָה? וְאַיֵּה הִשַּׂגְתֶּם כָּל כָּךְ רֶפֶשׁ וְטִיט? הֵם מַרְאִים לַכֹּל, שֶׁהֶחָתָן הוּא מִמְּיֻדָּעֵיהֶם, וְהוּא בְּעַצְמוֹ הֵכִין הָרֶפֶשׁ וְטִיטּ עַד לְמַרְבֵּה. כֵּן הַדָּבָר הַזֶּה מַמָּשׁ. הָאָדָם בְּעַצְמוֹ עַל יְדֵי חֶלְאַת עֲוֹנוֹתָיו בּוֹרֵא עַל יְדֵי זֶה לְבוּשׁ מָאוּס וְטָמֵא, וּבְעַל כָּרְחוֹ מִתְלַבֵּשׁ בּוֹ, וְלֹא יוּכַל לִפְטֹר עַצְמוֹ מִזֶּה אַחֲרֵי שֶׁהוּא הֵכִינוֹ בְּעַצְמוֹ. וְהוּא כְּמוֹ שֶׁאָמַר הַכָּתוּב {ישעיה נ' י''א}: ''לְכוּ בְּאוּר אֶשְׁכֶם וּבְזִיקּוֹת בִּעַרְתֶּם, מִיָּדִי הָיְתָה זֹּאת לָכֶם''. וּכְעֵין זֶה אָמְרוּ חֲזַ''ל {עבודה זרה כ':}: אַל יְהַרְהֵר אָדָם בַּיּוֹם, וְיָבוֹא לִידֵי טֻמְאָה בַּלַּיְלָה. הוֹרוּ לָנוּ בָּזֶה, שֶׁאִם לֹא הִכְנִיס מִתְּחִלָּה בְּמַחְשְׁבוֹתָיו הַהִרְהוּר, לֹא הָיוּ יְכוֹלִין לְהִתְדַּבֵּק בּוֹ רוּחוֹת הַטֻּמְאָה וּלְטַמְּאוֹתוֹ. 

[[וְכָל]] זֶה רָמַז לָנוּ הַכָּתוּב בְּעִנְיַן יְהוֹשֻׁעַ בֶּן יְהוֹצָדָק הַכֹּהֵן הַגָּדוֹל, דִּכְתִיב {זכריה ג' א'}: ''וַיַּרְאֵנִי אֶת יְהוֹשֻׁעַ הַכֹּהֵן הַגָּדוֹל עֹמֵד לִפְנֵי מַלְאַךְ ה', וְהַשָּׂטָן עֹמֵד עַל יְמִינוֹ לְשִׂטְנוֹ וְגוֹ', וַיַּעַן וַיֹּאמֶר וְגוֹ': {שם ד'} הָסִירוּ הַבְּגָדִים הַצֹּאִים מֵעָלָיו'' וְגוֹ'. וְהִנֵּה הַבְּגָדִים הַצּוֹאִים מוֹרִים עַל טֻמְאַת הָעֲוֹנוֹת, שֶׁמְּאוּסָה כְּמוֹ צוֹאָה, וּמִדִּכְתִיב: ''הָסִירוּ מֵעָלָיו'' מוּכָח, שֶׁמֵּעִקָּרָא הָיָה מְלֻבָּשׁ בָּהֶן בְּעַל כָּרְחוֹ *. וְזֶהוּ שֶׁכָּתְבָה לָנוּ הַתּוֹרָה בִּקְצָרָה {ויקרא י''א מ''ג}: "וְלֹא תִטַּמְּאוּ בָּהֶם וְנִטְמֵתֶם בָּם''. 

AA* וְאַף שֶׁהוּא בְּעַצְמוֹ הָיָה צַדִּיק גָּמוּר, אָכֵן מִפְּנֵי שֶׁבָּנָיו נָטוּ מִדֶּרֶךְ ה' וְנָשְׂאוּ נָשִׁים נָכְרִיּוֹת  וְהָיָה חִלּוּל ה' גָּדוֹל, עַל כֵּן נִמְשְׁכָה רוּחַ הַטֻמְאָה גַּם עָלָיו: BB

[[וְהִנֵּה]] הַכָּתוּב אוֹמֵר {שם מ''ד}: ''וְהִתְקַדִּשְׁתֶּם וִהְיִיתֶם קדוֹשִׁים''. וְאָמְרוּ חֲזַ''ל {יומא ל''ט.}: אָדָם מְקַדֵּשׁ עַצְמוֹ מְעַט מְקַדְּשִׁין אוֹתוֹ הַרְבֵּה. מִלְּמַטָּה מְקַדְּשִׁין אוֹתוֹ מִלְּמַעְלָה. בָּעוֹלָם הַזֶּה מְקַדְּשִׁין אוֹתוֹ בָּעוֹלָם הַבָּא. וְהִנֵּה בָּזֶה כָּל הַמַּאֲמָר כִּפְשׁוּטוֹ. הַקָדוֹשׁ בָּרוּךְ הוּא, שֶׁהוּא מְקוֹר הַטּוֹב וְהַחֶסֶד, מִכֵּיוָן שֶׁאָדָם כּוֹפֶה יִצְרוֹ וּמַמְשִׁיךְ עַצְמוֹ לְצַד הַקִּדֻשָׁה מְעַט הַקָּדוֹשׁ בָּרוּךְ הוּא מַשְׁפִּיעַ עָלָיו קְדֻשָׁה הַרְבֵּה בִּמְלֹא חָפְנַיִם, וּכְמוֹ שֶׁאָמְרוּ חֲזַ''ל, שֶׁאָמַר הַקָדוֹשׁ בָּרוּךְ הוּא {שיר רבה ה'}: פִּתְחוּ לִי פֶּתַח כְּמַחַט שֶׁל סִדְקִית וַאֲנִי אֶפְתַּח לָכֶם פֶּתַח כְּפִתְחוֹ שֶׁל אוּלָם. מִלְּמַטָּה מְקַדְּשִׁין אוֹתוֹ מִלְּמַעְלָה, הַיְנוּ, שֶׁנִּמְשֶׁכֶת קְדֻשָּׁה מִלְּמַעְלָה עַל שֹׁרֶשׁ נִשְׁמָתוֹ. בָּעוֹלָם הַזֶּה מְקַדְּשִׁין אוֹתוֹ לָעוֹלָם הַבָּא, הַיְנוּ בְּעֵת שֶׁיַּעֲלֶה לְמַעְלָה וְיִצְטָרֵךְ לַעֲמֹד לִפְנֵי כִּסֵּא ה', מַלְבִּישִׁין אוֹתוֹ בִּגְדֵי הוֹד וְהָדָר שֶׁל קדֻשָּׁה (וְהוּא מַה שֶׁכָּתַב שָׁם אֵצֶל יְהוֹשֻׁעַ בֶּן יְהוֹצָדָק {זכריה ג' ד'}: ''וְהַלְבֵּשׁ אוֹתְךָ מַ חֲלָצוֹת''). 

[[וְזֶהוּ]] שֶׁכָּתוּב {במדבר ט''ו מ'}: ''לְמַעַן תִּזְכְּרוּ וַעֲשִׂיתֶם אֶת כָּל מִצְוֹתָי, וִהְיִיתֶם קדֹשִים לֵאלֹקַיכֶם''. וְהִנֵּה לִכְאוֹרָה, מַה שֶּׁאָמְרָה הַתּוֹרָה: ''לְמַעַן תִּזְכְּרוּ וַעֲשִׂיתֶם אֶת כָּל מִצְוֹתָי'' הוּא מְיֻתָּר, שֶׁהֲרֵי כָּתוּב מִקֹּדֶם {שם ל''ט}: ''וּזְכַרְתֶּם אֶת כָּל מִצְוֹת ה' וַעֲשִׂיתֶם אֹתָם'', וְהָיָה לוֹ לִכְתֹּב שָׁם {שם מ'}: ''וִהְיִיתֶם קדֹשִים לֵאלֹקַיכֶם''? אֶלָּא הַכָּתוּב מְרַמֵּז לָנוּ עוֹד עִנְיָן נָחוּץ מְאֹד, שֶׁאֵימָתַי מוֹעִילִין הַמִּצְוֹת כָּל כָּךְ, שֶׁעַל יָדָם יִהְיֶה הָאָדָם קָדוֹשׁ לַה'? כְּשֶׁהוּא זָהִיר מִלָּתוּר אַחֲרֵי מַחְשֶׁבֶת הַלֵּב וּרְאִיַּת עֵינָיו. וְהִנֵּה אָמְרוּ חֲזַ''ל {ברכות י''ב:} עַל הַפָּסוּק הַזֶּה: ''אַחֲרֵי לְבַבְכֶם'' זוֹ מִינוּת, ''וְאַחֲרֵי עֵינֵיכֶם'' זוֹ זְנוּת. וְכָתַב הַחִנּוּךְ, שֶׁבִּכְלַל מִינוּת הוּא כָּל מַחֲשָׁבוֹת, שֶׁהֵם הֶפֶךְ דַּעַת הַתּוֹרָה, וּבִכְלַל זְנוּת הוּא מִי שֶׁהוּא רוֹדֵף אַחַר תַּאֲווֹת הָעוֹלָם, עַיֵּן שָׁם. 

[[וּמָשָׁל]] לְמָה הַדָּבָר דּוֹמֶה? לְאֶחָד שֶׁבֵּיתוֹ מָלֵא רֶפֶשׁ וְטִיט, אֲפִלּוּ אִם יַכְנִיס בְּבֵיתוֹ כְּלֵי זָהָב וָפָז אֵין בֵּיתוֹ מִתְיַפֶּה עַל יְדֵי זֶה, וּמֻכְרָח מִתְּחִלָּה לְהָסִיר הָרֶפֶשׁ וְהַטִּיט וְאַחַר כָּךְ יַכְנִיס הַכֵּלִים הַנָּאִים. וְאַף כָּאן בְּעִנְיָנֵנוּ, לָאִישׁ הַיִּשְׂרְאֵלִי נִתָּן לוֹ הַכֹּחַ וְהָעֹז עַל יְדֵי הִתְדַּבְּקוּתוֹ לַתּוֹרָה וְלַמִּצְוֹת, שֶׁיּוּכַל לְהַשְׁרִישׁ בְּתוֹךְ נַפְשׁוֹ קְדֻשַּׁת ה', כְּמוֹ שֶׁכָּתוּב {במדבר ל''ח ל''ד}: ''אֲנִי ה' שֹׁכֵן בְּתוֹךְ בְּנֵי יִשְׂרָאֵל''. אֲבָל אֵימָתַי? כְּשֶׁלֹא יַנִּיחַ לַיֵּצֶר לְהִתְאַכְסֵן שָׁם עַל יְדֵי דֵּעוֹתָיו הַכּוֹזְבוֹת אוֹ הִרְהוּרָיו הַמְטֻנָּפִים. וְזֶהוּ שֶׁכָּתוּב {במדבר ט''ו ל''ט}: ''וְלֹא תָתוּרוּ אַחֲרֵי לְבַבְכֶם וְאַחֲרֵי עֵינֵיכֶם, אֲשֶׁר אַתֶּם זֹנִים אַחֲרֵיהֶם, (וְהַיְנוּ שֶׁתִּשְׁמְרוּ עַצְמְכֶם מִכָּאן וּלְהַבָּא שֶׁלֹּא תַּעֲשׂוּ כֵּן), לְמַעַן תִּזְכְּרוּ וַעֲשִׂיתֶם אֶת כָּל מִצְוֹתָי'' וְגוֹ'. וְהַיְנוּ כְּשֶׁתִּהְיוּ זְהִירִים מִלָּתוּר וְכַנִּזְכָּר לְעֵיל, יָבוֹא מִזֶּה הָעִנְיָן הַגָּדוֹל, שֶׁעַל יְדֵי עֲשִׂיַּת הַמִּצְוֹת תִּהְיוּ מְקֻדָּשִׁים לַה' (כְּמוֹ שֶׁתִּקִּנוּ לָנוּ אַנְשֵׁי כְּנֶסֶת הַגְּדוֹלָה לְבָרֵךְ עַל הַמִּצְוָה: אֲשֶׁר קדְּשָׁנוּ בְּמִצְוֹתָיו. וְהַאי לְמַעַן אַ''וִהְיִיתֶם קדֹשִים'' קָאֵי). אֲבָל אִם, חַס וְשָׁלוֹם, ''תָתוּרוּ'' לֹא יוֹעִילוּ הַמִּצְוֹת שֶׁתִּהְיוּ קדוֹשִׁים. וּכְעֵין זֶה פֵּרֵשׁ לָנוּ הַנָּבִיא {ירמיה ד' ג'}: ''נִירוּ לָכֶם נִיר, וְאַל תִּזְרְעוּ אֶל קֹצִים''. וְאַשְׁרֵי הַמִּתְבּוֹנֵן בְּכָל זֶה, וְיִיטַב לוֹ בָּזֶה וּבַבָּא. 

[וּבָזֶה בֵּאַרְתִּי הַפָּסוּק בִּתְהִלִּים {פ''א י'}: ''לֹא יִהְיֶה בְךָ אֵל זָר, וְלֹא תִשְׁתַּחֲוֶה לְאֵל נֵכָר, אָנֹכִי ה' אֱלֹקֶיךָ, הַמַּעַלְךָ מֵאֶרֶץ מִצְרָיִם, הַרְחֶב פִּיךָ וַאֲמַלְאֵהוּ''. וְלִכְאוֹרָה, הָיָה לוֹ לִכְתֹּב מִתְּחִלָּה: ''אָנֹכִי ה' אֱלֹקֶיךָ וְגוֹ' '', וְאַחַר כָּךְ: ''לֹא יִהְיֶה בְּךָ אֵל זָר'', כְּמוֹ שֶׁכָּתוּב בַּתּוֹרָה, וְלָמָּה הָפַךְ הַסֵּדֶר? אָכֵן חֲזַ''ל אָמְרוּ לָנוּ {שבת ק''ה:}: אֵיזֶהוּ אֵל זָר שֶׁיֵּשׁ בְּגוּפוֹ שֶׁל אָדָם? זֶה הַיֵּצֶר הָרָע (דְּהַיְנוּ שֶׁמִּתְּחִלָּה מְסִיתוֹ לַעֲבֹר עֲבֵרוֹת, שֶׁאֵינָן חֲמוּרוֹת כָּל כָּךְ, אַךְ שֶׁלְּבַסוֹף עֲבֵרָה גּוֹרֶרֶת עֲבֵרָה וּמַתִּירוֹ אֲפִלּוּ לְהִשְׁתַּחֲווֹת לַעֲבוֹדָה זָרָה. עַיֵּן שָׁם בַּגְּמָרָא). וּבֵאוּר הַכָּתוּב {שם י''א}: ''אָנֹכִי ה' אֱלֹקֶיךָ, הַמַּעַלְךָ'' וְכוּ' הוּא כֵּן: הֲלֹא הֶעֱלִיתִיךָ מֵאֶרֶץ מִצְרַיִם כְּדֵי שֶׁתְּקַבֵּל הַתּוֹרָה, וּכְמוֹ שֶׁכָּתוּב {שמות ג' י''ב}: ''וְזֶה לְךָ הָאוֹת וְגוֹ', בְּהוֹצִיאֲךָ אֶת הָעָם מִמִּצְרַיִם תַּעַבְדוּן אֶת הָאֱלֹקים עַל הָהָר הַזֶּה'', שֶׁזֶּהוּ תַּכְלִית הַיְצִיאָה, כְּמוֹ שֶׁפֵּרֵשׁ רַשִּׁ''י, וְעַל כֵּן {תהילים פ''א י''א}: ''הַרְחֶב פִּיךָ וַאֲמַלְאֵהוּ''. וְהוּא כְּמוֹ שֶׁאוֹמֵר הָרַב לְתַלְמִידוֹ: פְּתַח פִּיךָ וְיָאִירוּ דְּבָרֶיךָ. וּמַה שֶּׁאָמַר: ''הַרְחֶב פִּיךָ וַאֲמַלְאֵהוּ'', כִּי הַקָָּדוֹשׁ בָּרוּךְ הוּא רוֹצֶה לִתֵּן לְכָל אֶחָד מִיִּשְׂרָאֵל חֵלֶק גָּדוֹל בַּתּוֹרָה, אָכֵן בֶּאֱמֶת תָּלוּי הַכֹּל לְפִי כֹּחַ הַמְקַבֵּל, וְלָזֶה אָמַר: ''הַרְחֶב פִּיךָ'''רָצָה לוֹמַר: הָכֵן עַצְמְךָ לְקַּבֵּל הַרְבֵּה, ''וַאֲמַלְאֵהוּ'' לְפִי הַהַרְחָבָה שֶׁלְּךָ. אָכֵן הִקדִּים הַכָּתוּב: דְּאֵימָתַי יִתְקַיֵּם זֶה בְּיָדֶךָ? כְּשֶׁ''לֹא יִהְיֶה בְּךָ אֵל זָר'', זֶהוּ הַיֵּצֶר הָרָע, לֹא יִהְיֶה לוֹ אַכְסַנְיָא בְּגוּפְךָ, וְאָז תּוּכַל לְהִתְחַזֵּק וּלְהַרְחִיב פִּיךָ לַתּוֹרָה, ''וַאֲמַלְאֵהוּ''. כִּי בַּעֲבוּר זֶה הֶעֱלִיתִיךָ מֵאֶרֶץ מִצְרַיִם (וּכְמוֹ שֶׁכָּתוּב {שמות י''ג ט'}: ''וְהָיָה לְךָ לְאוֹת עַל יָדְךָ וְגוֹ', לְמַעַן תִּהְיֶה תּוֹרַת ה' בְּפִיךָ''). אֲבָל אִם יֵשׁ בְּגוּפְךָ אֵל זָר, דְּהַיְנוּ מָלֵא הִרְהוּרִים, חַס וְשָׁלוֹם, לֹא אוּכַל לְמַלְּאוֹת רְצוֹנְךָ לְהַרְחִיב פִּיךָ בַּתּוֹרָה. 

[[וּבְכָל]] זֹאת אַל יִפֹּל לֵב הָאָדָם עָלָיו, אַף מִי שֶׁקָּשֶׁה לוֹ לְטַהֵר מַחְשְׁבוֹתָיו וּלְהָסִיר לְגַמְרֵי הִרְהוּרֵי עֲבֵרָה מִלִּבּוֹ, דְּאִם כֵּן גַּם מִצְוֹתָיו וְתוֹרוֹתָיו לֹא יוֹעִילוּ לְקַדֵּשׁ נַפְשׁוֹ וְאֵיךְ יַגִּיעַ לְתַכְלִיתוֹ? אֲבָל הָעִקָּר בָּזֶה מַה שֶּׁאָמְרוּ זַ''ל (יוֹמָא ל''ח:}: הַבָּא לִטָּהֵר מְסַיְּעִין אוֹתוֹ, וְכֵיוָן שֶׁבְּכָל לְבָבוֹ הוּא חָפֵץ לְהָסִיר מַחֲשָׁבָה רָעָה מִלִּבּוֹ, בְּוַדַּאי יַעַזְרוּהוּ מִן הַשָּׁמַיִם עַל זֶה, וְחָלִילָה אֵין לוֹ לְבַטֵּל שׁוּם מִצְוָה וְתוֹרָה אַף שֶׁאֵין מַחֲשַׁבְתּוֹ טְהוֹרָה לְגַמְרֵי. וּבִכְגוֹן זֶה אָמְרוּ {פסחים נ':}: לְעוֹלָם יַעֲסֹק אָדָם בַּתּוֹרָה וּמִצְוֹת אַף שֶׁלֹּא לִשְׁמָהּ, שֶׁמִּתּוֹךְ שֶׁלֹּא לִשְׁמָהּ בָּא לִשְׁמָהּ, הַיְנוּ שֶׁקְּדֻשַּׁת הַתּוֹרָה וְהַמִּצְ וָה יְסַיְּעוּהוּ, שֶׁיִּהְיֶה בְּיָדוֹ לַעֲשׂוֹת וְלִלְמֹד גַּם לִשְׁמָהּ. וְזֶה שֶׁנִּרְמַז בַּפָּסוּק הַנִּזְכָּר לְעֵיל גּוּפֵהּ, שֶׁמִּתְּחִלָּה כָּתוּב {במדבר ט''ו ל''ט}: ''וּזְכַרְתֶּם אֶת כָּל מִצְוֹת ה' וַעֲשִׂיתֶם אֹתָם'', כָּתַב מִצְוֹת ה', הַיְנוּ לְשֵׁם ה', רַק לְעִנְיַן זְכִירָה, אֲבָל לֹא בַּעֲשִׂיָּה, שֶׁלֹּא הִגִּיעַ עֲדַיִן לְטָהֳרַת הַמַּחֲשָׁבָה בְּמַעֲשֵׂה הַמִּצְוֹת, בְּכָל זֹאת יָבִיאוּ אוֹתוֹ * מַעֲשָׂיו אֵלֶּה לְהָסִיר מַחְשְׁבוֹת הַלֵּב וּלְהִתְחַזֵּק עַל תַּאֲווֹתָיו, וְאַחַר כָּךְ יָבוֹא לְמַדְרֵגָה {שם מ'}: ''וַעֲשִׂיתֶם אֶת כָּל מִצְוֹתָי'' שֶׁגַּם הָעֲשִׂיָּה תִּהְיֶה רַק לְשֵׁם ה', וּבָזֶה יָבוֹא לְמַדְרֵגַת הַקְּדֻשָּׁה: ''וִהְיִיתֶם קְדֹשִים''. אָמְנָם כָּל זֶה בְּמִי שֶׁבָּא לִטָּהֵר וּמִתְחַזֵּק לְהָסִיר מַחֲשָׁבוֹת רָעוֹת וּלְהִמָּנַע מִתַּאֲווֹתָיו, אָז ''הַבָּא לִטָּהֵר מְסַיְּעִין אוֹתוֹ'']. 

~ פרק ג' - פרשיות בתורה המדברות בעניין זה 

<b>בּוֹ יְבֹאֲרוּ כַּמָּה פָּרָשִׁיּוֹת בַּתּוֹרָה הַמְדַבְּרוֹת בָּזֶה.</b> 

[[רִאְשׁוֹן]] לַכֹּל מַעֲשֵׂה דְּנָחָשׁ, שֶׁסִּפֵּר לָשׁוֹן הָרָע עַל הַקָדוֹשׁ בָּרוּךְ הוּא, וּבָזֶה גָּרַם מִיתָה לְכָּל בָּאֵי עוֹלָם. וּבְפָרָשַׁת וַיֵּצֵא {בראשית כ''ח כ'}: ''אִם יִהְיֶה אֱלֹקִים עִמָּדִי וּשְׁמָרַנִי'' וְגוֹ'. וְאָמְרוּ חֲזַ''ל: ''וּשְׁמָרַנִי'' מִלָּשׁוֹן הָרָע. וּבְפָרָשַׁת וַיֵּשֶׁב, בְּמַעֲשֵׂה דְּיוֹסֵף, שֶׁכָּתוּב {בראשית ל''ז ב'}: ''וַיָּבֵא יוֹסֵף אֶת דִּבָּתָם רָעָה אֶל אֲבִיהֶם'', שֶׁזּוֹ הָיְתָה הַסִּבָּה הָרִאשׁוֹנָה לִירִידַת בְּנֵי יִשְׂרָאֵל לְמִצְרַיִם. וּבְפָרָשַׁת שְׁמוֹת {שמות ב' י''ד}: ''אָכֵן נוֹדַע הַדָּבָר'' (עַיֵּן שָׁם בְּפֵרוּשׁ רַשִּׁ''י וּבְמַה שֶּׁנִּכְתֹּב לְקַמָּן). עוֹד שָׁם, שֶׁאָמַר מֹשֶה רַבֵּנוּ, עָלָיו הַשָּׁלוֹם {שמות ד' א'}: ''וְהֵן לֹא יַאֲמִינוּ לִי'', שֶׁהֵשִׁיב לוֹ הַשֵּׁם יִתְבָּרַךְ {שָׁם ב'}: ''מַה זֶּה בְּיָדֶךָ, ' וְגוֹ', וַיְהִי לְנָחָשׁ. עוֹד שָׁם {שם ו'}: "וְהִנֵּה יָדוֹ מְצֹרַעַת כַּשָּׁלֶג''. וּבְפָרָשַׁת יִתְרוֹ {שמות י''ז ב'}: ''וַיָּרֶב הָעָם עִם מֹשֶה וְגוֹ' עַל רִיב בְּנֵי יִשְׂרָאֵל'' וְגוֹ', וְסָמִיךְ לֵהּ {שם ח'}: ''וַיָּבֹא עֲמָלֵק''. וּבְפָרָשַׁת מִשְׁפָּטִים {שמות כ''ג א'}: ''לֹא תִשָּׂא שֵׁמַע שָׁוְא'', שֶׁהוּא קָאֵי עַל הַמְסַפֵּר וְעַל הַמְקַבֵּל כִּדְאִיתָא בַּגְּמָרָא {מכות כ''ג.}, וְסָמִיךְ {שָׁם ב'}: ''לֹא תִהְיֶה אַחֲרֵי רַבִּים לְרָעֹת''. וּבְפָרָשַׁת תְּצַוֶּה: עִנְיַן הַמְּעִיל {שמות כ''ח ל''ב}: ''שָׂפָה יִהְיֶה לְפִיו סָבִיב'' וְכָל הַפָּרָשָׁה {שם ל''ה} ''וְנִשְׁמַע קוֹלּוֹ בְּבֹאוֹ אֶל הַקֹּדֶשׁ" וְגוֹ'. וְכָל פָּרָשַׁת תַּזְרִיעַ וּמְצֹרָע: נִגְעֵי בָּתִּים, נִגְעֵי בְּגָדִים, נִגְעֵי אָדָם {ויקרא י''ג מ''ו}: ''בָּדָד יֵשֵׁב'', מְרֻחָק אַף מִמַּחֲנֵה יִשְׂרָאֵל, וְכַפָּרָתוֹ צִפֳּרִים הַמְפַטְפְּטִין. וּבְפָרָשַׁת קְדֹשִים {ויקרא י''ט ט''ז}: ''לֹא תֵלֵךְ רָכִיל בְּעַמֶּךָ'', {שָׁם י''ז} ''הוֹכֵחַ תּוֹכִיחַ אֶת עֲמִיתֶךָ, וְלֹא תִשָּׂא עָלָיו חֵטְא''. וּבְפָרָשַׁת בְּהַר {ויקרא כ''ה י''ז}: ''וְלֹא תוֹנוּ אִישׁ אֶת עֲמִיתוֹ'', שֶׁזֶּה קָאֵי עַל אוֹנָאַת דְּבָרִים, שֶׁהוּא גַּם כֵּן דִּבּוּר רַע. וּבְפָרָשַׁת נָשֹא {במדבר ה' ב'}: ''וַיְשַׁלְּחוּ מִן הַמַּחֲנֶה כָּל צָרוּעַ", הַיְנוּ, אֲפִלּוּ הוּא גָּדוֹל בַּתּוֹרָה כְּדוֹאֵג. וּבְפָרָשַׁת בְּהַעֲלֹתְךָ {במדבר י''ב א'}: ''וַתְּדַבֵּר מִרְיָם וְאַהֲרֹן בְּמֹשֶה'' וְגוֹ'. וְכָל פָּרָשַׁת שְׁלַח לְךָ, הַמְדַבֶּרֶת מֵעִנְיַן הַמְרַגְּלִים. וּבְפָרָשַׁת חֻקַּת {במדבר כ''א ה'}: ''וַיְדַבֵּר הָעָם בֵּאלֹקִים וּבְמֹשֶה''. וּבְפָרָשַׁת כִּי תֵצֵא {דברים כ''ג י'}: ''כִּי תֵצֵא מַחֲנֶה עַל אֹיְבֶיךָ וְנִשְׁמַרְתָּ מִכֹּל דָּבָר רָע''. וְאָמְרוּ חֲזַ''ל: דָּבָר רָע דִּבּוּר רָע. וּבְפָרָשַׁת תֵצֵא, פָּרָשָׁה שֶׁל מוֹצִיא שֵׁם רָע, עוֹד פָּסוּק {דברים כ''ד ט'}: "זָכוֹר אֵת אֲשֶׁר עָשָׂה ה' אֱלֹקֶיךָ לְמִרְיָם'' וְגוֹ'. וּבְפָרָשַׁת תָבֹא {דברים כ''ז כ''ד}: ''אָרוּר מַכֶּה רֵעֵהוּ בַּסָּתֶר'', שֶׁהוּא קָאֵי עַל לָשׁוֹן הָרָע. וְיָדוּעַ, שֶׁכָּל הָאֲרוּרִים פָּתְחוּ בִּבְרָכָה וְאָמְרוּ: ''בָּרוּךְ אֲשֶׁר לֹא יַכֶּה'' וְגוֹ' הֲרֵי שֶׁהַזָּהִיר בָּזֶה, תִּהְיֶה לוֹ בְּרָכָה. 

[[הִנֵּה]] אָמְרוּ חֲזַ"ל {סנהדרין כ''ו:}, שֶׁאָמַר הַקָּדוֹשׁ בָּרוּךְ הוּא לְדוֹאֵג הָרָשָׁע, כְּשֶׁתַּגִּיעַ לְפָרָשִׁיּוֹת מְסַפְּרֵי לָשׁוֹן הָרָע מָה אַתָּה דּוֹרֵשׁ בָּהֶן? וּבֵאוּרוֹ, שֶׁאָדָם כְּשֶׁעוֹבֵר עֲבֵרָה, בַּטֶּבַע הוּא מִתְבַּיֵּשׁ וּמֵצֵר בְּנַפְשׁוֹ בְּשָׁעָה שֶׁהוּא מַגִּיעַ בְּעִנְיָן זֶּה בַּתּוֹרָה, וּמִפְּנֵי זֶּה כָּתַב הָאֵלִיָּהוּ רַבָּה בְּסוֹף סִימָן קל''ח: מִי שֶׁהוּא עִוֵּר אוֹ פִּסֵּחַ, אֵין לִקרוֹתוֹ לַתּוֹרָה בְּפָרָשָׁה זוֹ, שֶׁלֹּא יִתְבַּיֵּשׁ, וְכֵן מִי שֶׁנֶּחְשָׁד עַל הָעֲרָיוֹת, אֵין לִקרוֹתוֹ בְּפָרָשַׁת עֲרָיוֹת וְכַיּוֹצֵא בָּזֶה. וְאִם כֵּן נִרְאֶה לְעִנְיָנֵנוּ, הֲרֵי בֵּרַרְנוּ לְמַעְלָה, שֶׁחֵלֶק גָּדוֹל בַּתּוֹרָה מְדַבֵּר מֵעִנְיָנִים אֵלּוּ, וְאָדָם, שֶׁהוּא מַרְחִיב שְׂפָתוֹ וּמַפְקַיר אֶת דִּבּוּרוֹ לְכָל אֲשֶׁר יַחְפֹּץ יִצְרוֹ, בְּוַדַּאי בְּמֶשֶׁךְ יְמֵי חַיָּיו יַעֲבֹר עַל כָּל דָּבָר כַּמָּה עַשְׂרוֹת פְּעָמִים, וְכַמָּה תִּסְתַּעֵר נַפְשׁוֹ, כְּשֶׁיַּרְאוּהוּ לֶעָתִיד לָבוֹא, שֶׁבִּמְעַט יְמֵי חַיָּיו עָבַר עַל כַּמָּה עַשְׂרוֹת פָּרָשִׁיּוֹת בַּתּוֹרָה. וְיָדוּעַ מַה שֶּׁאָמְרוּ חֲזַ''ל {חגיגה ה:} עַל הַפָּסוּק {עמוס ד' י''ג}: ''כִּי הִנֵּה יוֹצֵר הָרִים וּבֹרֵא רוּחַ וּמַגִּיד לְאָדָם מַה שֵּׂחוֹ'' שֶׁאֲפִלּוּ שִׂיחָה קַלָּה מַגִּידִין לוֹ לָאָדָם בִּשְׁעַת הַדִּין, וְכָל שֶׁכֵּן דִּבּוּרִים אֲסוּרִים הַחֲמוּרִים הָאֵלּוּ, בְּוַדַּאי יוֹכִיחוּהוּ וְיַעַרְכוּהוּ לְנֶגֶד עֵינָיו, כְּמוֹ שֶׁאָמַר הַכָּתוּב {תהילים נ' כ'}: ''תֵּשֵׁב בְּאָחִיךָ תְדַבֵּר, בְּבֶן אִמְּךָ תִּתֶּן דֹּפִי וְגוֹ' אוֹכִיחֲךָ וְאֶעֶרְכָה לְעֵינֶיךָ''. וְיָדוּעַ מַה שֶּׁכָּתַב הַגְּרָ''א, שֶׁעַל כָּל דִּבּוּר הָאָסוּר (כְּלָשׁוֹן הָרָע וּרְכִילוּת וּכְהַאי גַּוְנָא) צָרִיךְ לֵירֵד לַשְּׁאוֹל לְמַטָּה הַרְבֵּה מְאֹד, וְאִי אֶפְשָׁר לְשַׁעֵר גֹּדֶל הַיִּסּוּרִין וְהַצָּרוֹת שֶׁסּוֹבֵל בִּשְׁבִיל דִּבּוּר אֶחָד. 

[[וְהִנֵּה]] אֲפִלּוּ לְבַסּוֹף, כְּשֶׁיִּנָּקֶה מֵעֲוֹנוֹתָיו עַל יְדֵי רֹב הַיִּסּוּרִים שֶׁיִּסְבֹּל, וְיִזְכֶּה בִּשְׁבִיל מִצְוֹתָיו לִטֹּל חֶלְקוֹ בְּגַן עֵדֶן, כַּמָּה יִתְבַּיֵּשׁ שָׁם לָנֶצַח, כְּשֶׁיַּגִּיעַ לְפָרָשִׁיּוֹת אֵלּוּ (כִּי כָּל נֶפֶשׁ וְנֶפֶשׁ שֶׁבְּיִשְׂרָאֵל זוֹכָה שָׁם לֵהָנוֹת מֵאוֹר הַתּוֹרָה, שֶׁלָּמַד בִּימֵי חַיָּיו) וּכְאִלֵּם לֹא יִפְתַּח פִּיו יִהְיֶה בָּהֶם, וְזֶהוּ לֹא לְשָׁנָה וְלֹא לִשְׁתַּיִם, כִּי אִם לְאַלְפֵי אֲלָפִים שָׁנִים. בְּכָל אֵימַת שֶׁיָּבוֹא לְפָרָשִׁיּוֹת אֵלּוּ, יִנְהַם עַל נַפְשׁוֹ, אֵיךְ פָּעַל בְּעַצְמוֹ לְהַפְקִיר חֵלֶק גָּדוֹל מִסֵּפֶר תּוֹרָה קְדוֹשָׁה וְנוֹרָאָה כָּזוֹ, כִּי שָׁם יִרְאֶה בְּעַצְמוֹ, אֵיךְ כָּל הַמַּלְאָכִים הַקְּדוֹשִׁים זָעִים וְחָלִיםִ מִמַּאֲמַר ה', וְהוּא בְּרִיָּה קְטַנָּה, שְׁפָלָה וַאֲפֵלָה, הִפְקִיר בִּשְׁאָט נֶפֶשׁ אֶת דִּבְרֵי ה' לְמֵאוֹת וַאֲלָפִים פְּעָמִים בִּימֵי חַיָּיו. אַשְׁרֵי לְאָדָם, שֶׁמִּתְבּוֹנֵן בְּכָל זֶה בְּעוֹדוֹ בְּזֶה הָעוֹלָם, וְאָז אַשְׁרֵי וְטוֹב לוֹ בָּזֶה וּבַבָּא. 

[[וְהִנֵּה]] יָדוּעַ מַה שֶּׁכָּתַב בְּ''סֵפֶר חֲסִידִים'', שֶׁמִּצְוָה שֶׁאֵין לָהּ דּוֹרְשִׁים הִיא כְּמֵת מִצְוָה, וְאוֹתָהּ מִצְוָה מְקַטְרֶגֶת וְאוֹמֶרֶת: כַּמָּה גְּרוּעָה אָנֹכִי, שֶׁנִּתְעַלַּמְתִּי מִכֹּל וָכֹל. וְהִנֵּה זוֹ הִיא אֲפִלּוּ רַק בְּמִצְוָה אַחַת, וְכָל שֶׁכֵּן לְפִי מַה שֶּׁעָרַכְנוּ לִפְנֵי הַקָּוֹרֵא, שֶׁיֵּשׁ חֵלֶק גָּדוֹל בַּתּוֹרָה, הַמְדַבֵּר מֵעִנְיַן זְהִירוּת כֹּחַ הַדִּבּוּר, וּמִמֵּילָא מוּבָן, כַּאֲשֶׁר אֲנָשִׁים אֵינָם זְהִירִים בָּזֶה וּמְשַׁלְּחִים לְשׁוֹנָם כַּאֲשֶׁר יַחְפְּצוּ, חֵלֶק גָּדוֹל בַּתּוֹרָה מֻטָּל בְּבִזָּיוֹן. וְכַמָּה גָּדוֹל שְׂכַר הַנִּזְהָר בָּזֶה שֶׁלֹּא לַעֲבֹר עֲלֵיהֶם, וְהוּא נוֹתֵן כָּבוֹד לַמִּצְוֹת הָאֵלּוּ, וְעָלָיו אָמַר הַכָּתוּב {שמואל א' ב' ל'}: ''כִּי מְכַבְּדַי אֲכַבֵּד'' וְכוּ'. 

[וּרְאֵה נָא אָחִי, עוֹד לְפִי כְּלַל חֲזַ''ל {בבא בתרא קס''ה.}, דְּכֻלָּם בְּלָשׁוֹן הָרָע, אִם כֵּן אֵין לְךָ שׁוּם אִסּוּר בָּעוֹלָם, שֶׁיִּהְיֶה הֶפְקֵר כְּלָשׁוֹן הָרָע, שֶׁבְּגֶזֶל לֹא נִכְשְׁלוּ, רַק רֻבָּן, וּבְלָשׁוֹן הָרָע כֻּלָּם, וְאַף כִּי אָמְרוּ, כִּי כֻּלָּם הוּא רַקּ בַּאֲבַק לָשׁוֹן הָרָע, וְלֹא בְּלָשׁוֹן הָרָע עַצְמָהּ, כְּבָר כָּתַב הָרַמְבַּ''ם זִכְרוֹנוֹ לִבְרָכָה, כִּי הַלְוַאי נִשָּׁמֵר מֵעֶצֶם הָאִסּוּר. וְאִם כֵּן אֵין לְךָ מִצְוָה, שֶׁנֶּעֶשְׂתָה הֶפְקַר כְּמוֹתָהּ, וְהַמִּתְחַזֵּק בָּזֶה אָמְנָם נוֹתֵן כָּבוֹד לַמִּצְוָה, וּתְלַמֵּד עָלָיו זְכוּת לְמַעְלָה שֶׁהוּא חָשׁ לִכְבוֹדָהּ]. 

[[וְהִנֵּה]] יָדוּעַ, שֶׁאָמְרוּ חֲזַ''ל, שֶׁהַמְקַיֵּם מִצְוָה, אַף שֶׁנִּצְטַוֵּינוּ עַל זֶה מִפִּי ה' יִתְבָּרַךְ, מַחֲשִׁיב הַקָּדוֹשׁ בָּרוּךְ הוּא כְּאִלּוּ הוּא בְּעַצְמוֹ חִדֵּשׁ הַמִּצְוָה, וְזֶהוּ אֲפִלּוּ בְּמִצְוָה אַחַת, וְכָל שֶׁכֵּן בְּזֶה, שֶׁהוּא חֵלֶק גָּדוֹל בַּתּוֹרָה, יִתְחַזֵּק לְקַיְּמָם וְיַחֲשִׁיבוּ לוֹ לֶעָתִיד לָבוֹא, כְּאִלּוּ הוּא בְּעַצְמוֹ חִדֵּשׁ מִדַּעְתּוֹ אֶת כָּל הָעִנְיָנִים הַקְּדוֹשִׁים, שֶׁכְּתוּבִים בְּאֵלּוּ הַפָּרָשִׁיּוֹת, כַּמָּה גְּדֻלָּה וְכָבוֹד יְקַבֵּל לֶעָתִיד לָבוֹא עֲבוּר זֶה, וְכַמָּה יִשְׂמַח לִבּוֹ עֲבוּר זֶה, וִיקֻיַּם עַל זֶה הָאִישׁ מַה שֶּׁאָמַר הַכָּתוּב {תהילים ק''ח ג'}: ''יִשְׂמַח לֵב מְבַקִּשֵׁי ה' ''. 

~ פרק ד' - חטא הלשון גורם לפרסום עוונותיו למעלה וקילקול לכל העולם 

<b>בּוֹ יְבֹאַר, שֶׁעֵל יְדֵי חֵטְא הַלָּשׁוֹן, מִתְפַּרְסְמִין עֲוֹנוֹתָיו שֶׁל אָדָם לְמַעְלָה, וּמְקַלְקֵל לְעַצְמוֹ וְגַּם לְכָל הָעוֹלָם.</b> 

[[כְּתִיב]] בַּתּוֹרָה {שמות ב' י''ד}: ''וַיִּירָא מֹשֶה וַיֹּאמַר: אָכֵן נוֹדַע הַדָּבָר''. וּפֵרֵשׁ רַשִּׁ''י: שֶׁהָיָה מֹשֶה מִתַּמֵּהַ, עַל מַה נִּלְקִים יִשְׂרָאֵל יָתֵר מִכָּל הָעַמִּים, וְעַכְשָׁו אֲנִי רוֹאֶה, שֶׁהֵם רְאוּיִים לְכָךְ. וְלִכְאוֹרָה, הֲלֹא כְּתִיב בִּיחֶזְקֵאל {קפיטל כ'}, שֶׁהָיוּ לָהֶם עֲוֹנוֹת גְּדוֹלִים, עֲוֹן עֲבוֹדָה זָרָה הֶחָמוּר מְאֹד, וְאַף עַל פִּי כֵן הָיָה מִתַּמֵּהַ עַל צָרוֹתָם: וְכִי בִּשְׁבִיל שֶׁנִּצְטָרֵף לָזֶה גַּם עֲוֹן לָשׁוֹן הָרָע נִתְיַשֵׁב הַדָּבָר אֶצְלוֹ? 

[[אָכֵן]] עַל פִּי הַמְבֹאָר בַּזֹּהַר הַקָּדוֹשׁ, שֶׁעַל יְדֵי עָוֹן שֶׁל לָשׁוֹן הָרָע הוּא מְעוֹרֵר אֶת הַמְקַטְרֵג הַגָּדוֹל עַל כְּלַל יִשְׂרָאֵל וְזֶה גּוֹרֵם מִיתָה וְחַרְבָּא וּקְטָלָא בְּעָלְמָא. וְזֶה לְשׁוֹן הַזֹּהַר הַקָּדוֹשׁ פָּרָשַׁת פְקוּדֵי: אִית רוּחָא חֲדָא דְּקַיְּמָא עַל כָּל אִנּוּן מָארֵי דְּלִישָׁנָא בִּישָׁא, דְּכַד מִתְעָרֵי בְּנֵי נָשָׁא בְּלִישָׁנָא בִּישָׁא, אוֹ הַהוּא בַּר נָשׁ דְּמִתְעָרֵי בְּלִישָׁנָא בִּישָׁא, כְּדֵין אִתְּעַר הַהוּא רוּחָא בִּישָׁא מְסָאֲבָא דִּלְעֵילָא דְּאִקְרֵי סַכְסוּכָא. וְאִיהוּ שָׁארֵי עַל הַהוּא אִתְעָרוּתָא דְּלִישָׁנָא בִּישָׁא, דְּשָארוּ בֵּהּ בְּנֵי נָשָׁא, וְאִיהוּ עָאל לְעֵילָא וְגָרֵים בְּהַהוּא אִתְעָרוּ דְּלִישָׁנָא בִּישָׁא מוֹתָא וְחַרְבָּא וּקְטָלָא בְּעָלְמָא. וַי לְאִנּוּן דְּמִתְעָרֵי לְהַאי סִטְרָא בִּישָׁא, וְלָא נָטְרֵי פּוּמַיְיהוּ וְלִישַׁנְהוֹן וְלָא חָשְׁשׁוּ עַל דָּא וְלָא יָדְעֵי דְּהָא בְּאִתְעָרוּתָא דִּלְתַתָּא תָּלְיָא אִתְעָרוּתָא דִּלְעֵילָא, בֵּין לְטָב בֵּין לְבִישׁ כוּ', וְכֻלְּהוּ דֵּלָטוֹרִין לְאִתְעָרֵי לְהַאי חִוְיָא רַבָּא לְמֶהֱוֵי דֵּלָטוֹרָא עַל עָלְמָא, וְכֻלְּהוּ בְּגִין הַאי אִתְעָרוּ דְּלִישָׁנָא בִּיִשָׁא כַּד קַיְּמָא אִתְעָרוּתָא דִּילֵהּ לְתַתָּא. 

CCיֵשׁ רוּחַ אַחַת. שֶעוֹמֶדֶת עַל כָּל אוֹתָם בַּעֲלֵי לָשוֹן הָרָע, וּמָתַי שֶׁמִּתְעוֹרְרִים בְּנֵי אָדָם בְּלָשׁוֹן הָרָע, אוֹ אָדָם אֶחָד שֶׁמִּתְעוֹרֵר בְּלָשׁוֹן הָרָע אָז מִתְעוֹרֶרֶת אוֹתָהּ הָרוּחַ רָעה הַטְּמֵאָה שֶׁלְּמַעַלָה הַנִּקְרֵאת סַכְסוּכָא, וְהִיא. שוֹרָה עַל אוֹתָהּ הִתְעוֹרְרוּת שֶׁל הַלָּשׁוֹן הָרָע, שֶׁפָּתְחוּ בָּהּ בְּנֵי אָדָם, וְהִיא עוֹלָה לְמַעְלָה וְגוֹרֶמֶת בְּזוֹ הַהִתְעוֹרְרוּת שֶׁל לָשׁוֹן הָרָע מָוֶת וְחֶרֶב וְהֶרֶג בָּעוֹלָם, אוֹי לְאוֹתָם שֶׁמְּעוֹרְרִים לְאוֹתוֹ צַד הָרַע וְלֹא שׁוֹמְרִים פִּיהֶם וּלְשׁוֹנָם וְלֹא חוֹשְשִים עַל זֶה וְלֹא יוֹדְעַים שֶׁבַּהִתְעוֹרְרוּת שֶׁלְּמַטָּה תְּלוּיָה הַהִתְעוֹרְרוּת שֶׁלְּמַעְלָה בֵּין לְטוֹב בֵּין לְרַע וְכוּ', וְכֻלָּם מְקַטְרְגִים לְעוֹרֵר לְאוֹתוֹ נָחָשׁ הַגָּדוֹל שֶׁיְּהֵא מְקַטְרֵג עַל הָעוֹלָם, וְהַכֹּל בִּשְׁבִיל אוֹתָהּ הַהִתְעוֹרְרוּת שֶׁל לָשׁוֹן הָרָע כְּשֶׁנִּמְצֵאת הַהִתְעוֹרְרוּת שֶׁלּוֹ לְמַטָּה. DD

עַד כָּאן לְשׁוֹנוֹ. וּבֵאַרְנוּ בְּמָקוֹם אַחֵר, דִּבְלֹא חֵטְא הַלָּשׁוֹן לֹא נִתַּן לוֹ הַכֹּחַ הַהוּא לְהוֹדִיעַ לְמַעְלָה אֶת תּוֹעֲבַת בְּנֵי אָדָם וְלִתְבֹּעַ דִּין עֲלֵיהֶם, נִיחָא הַכֹּל. דְּגַם מֹשֶה רַבֵּנוּ עָלָיו הַשָּׁלוֹם הָיָה יוֹדֵעַ, שֶׁיֵּשׁ בְּמִצְרַיִם עֲוֹנוֹת גְּדוֹלִים מְאֹד, אָכֵן הָיָה סָבוּר מִתְּחִלָּה, שֶׁאֵין בָּהֶם חֵטְא הַלָּשׁוֹן, וּמִמֵּילָא לֹא הָיָה יָכוֹל הַשָּׂטָן לְקַטְרֵג [וּכְמוֹ שֶׁאָמְרוּ חֲזַ''ל {ויקרא רבה כ''ו}: דּוֹרוֹ שֶׁל אַחְאָב, אַף שֶׁהָיָה בְּיָדָם עֲוֹן עֲבוֹדָה זָרָה, הָיוּ יוֹרְדִין לְמִלְחָמָה וְנוֹצְחִין, מִפְּנֵי שֶׁלֹּא הָיָה בָּהֶן דֵּלָטוֹרְיָא. דּוֹרוֹ שֶׁל דָּוִד, וְהַיְנוּ בִּימֵי שָׁאוּל, אַף שֶׁהָיָה בָּהֶן תִּינוֹקוֹת, שֶׁהָיוּ יוֹדְעִין מ''ט פָּנִים לַתּוֹרָה, הָיוּ יוֹרְדִין לְמִלְחָמָה וְנוֹפְלִין, מִפְּנֵי שֶׁהָיָה בָּהֶן דֵּלָטוֹרְיָא]. אָכֵן כֵּיוָן שֶׁרָאָה שֶׁיֵּשׁ בָּהֶן דֵּלָטוֹרְיָא, אָמַר: ''אָכֵן נוֹדַע הַדָּבָר'', וּכְאוֹמֵר: אָכֵן כָּעֵת נוֹדַע הַדָּבָר הַיָּדוּעַ שֶׁהוּא חֵטְא עֲבוֹדָה זָרָה, נוֹדַע לְמַעְלָה וְנִתְפַּרְסֵם הַדָּבָר, וּמְגַלְגְּלִין עֲלֵיהֶם אֶת כָּל עֲוֹנוֹתֵיהֶן, וּבִשְׁבִיל זֶה נִלְקִים כָּל כָּךְ. 

[[וְהִנֵּה]] מִכָּל זֶה יוּכַל הָאָדָם לְהִתְבּוֹנֵן כַּמָּה צָרִיךְ לִהְיוֹת זָהִיר מִזֶּה הַחֵטְא, שֶׁלֹּא יְקַלְקַל לְעַצְמוֹ [כִּי בְּעֵת שֶׁהוּא מְסַפֵּר לָשׁוֹן הָרָע עַל חֲבֵרוֹ, נֶעֱנָשׁ מִדָּה בְּמִדָּה שֶׁמְּסַפְּרִים עָלָיו לְמַעְלָה, וּכְמוֹ שֶׁכָּתַב רַבֵּנוּ חַיִּים וִיטַל, זִכְרוֹנוֹ לִבְרָכָה, בְּשַׁעַר הַקְּדֻשָּׁה וְזֶה לְשׁוֹנוֹ: בְּהַזְכִּירְךָ רָעַת חֲבֵרְךָ, יְסַפְּרוּ עֲוֹנוֹתֶיךָ] וְגַם לֹא יְקַלְקַל לְכָל הָעוֹלָם כֻּלּוֹ, וְכַנִּזְכָּר לְעֵיל בְּשֵׁם הַזֹּהַר הַקָּדוֹשׁ. 

[[וְהִנֵּה]] מָצִינוּ בַּתּוֹרָה, שֶׁאִם אֶחָד גָּזַל מֵחֲבֵרוֹ, תִּקּוּנוֹ שֶׁיָּשִׁיב הַגְּזֵלָה לִבְעָלָיו, וְאִם צִעֲרוֹ וּבִיְּשׁוֹ, תִּקּוּנוֹ שֶׁיְּפַיְּסֶנּוּ וְיִמְחַל לוֹ. אָכֵן מִי שֶׁמּרְגִּיל עַצְמוֹ בְּזֶה הַחֵטְא, בְּוַדַּאי נִתְעוֹרֵר עַל יָדוֹ הַמְקַטְרֵג הַגָּדוֹל לְקַּטְרֵג עַל הָעוֹלָם. מִי יוֹדֵעַ, כַּמָּה בְּנֵי אָדָם יָרְדוּ מִנִּכְסֵיהֶם עַל יָדוֹ, וְכַמָּה מֵתוּ עַל יָדוֹ. וְאַף שֶׁבְּדִינֵי אָדָם לֹא נוּכַל לְהַעֲנִישׁוֹ עַל זֶה, אֲבָל בְּדִינֵי שָׁמַיִם, שֶׁהוּא אֲפִלּוּ עַל גְּרָמָא (כִּדְאִיתָא בְּבָבָא קָמָא נ''ה וְדַף קי''ט בְּמַעשַׂה דְּשָׁאוּל, עַיֵּן שָׁם הֵיטֵב) בְּוַדַּאי לֹא יִנָּקֶה מִזֶּה. וְעַל כֵּן הַשּׁוֹמֵר נַפְשׁוֹ, יִשְׁמֹר אֶת עַצְמוֹ מִזֶּה מְאֹד מְאֹד. 

~ פרק ה' - גודל הפגם הנגרם למעלה על ידי חטא הלשון 

<b>בּוֹ יְבֹאַר גֹּדֶל הַפְּגָּם, שֶׁמַּגִּיעֵ לְמַעְלָה עֵל יְדֵי חֵטְא הַלָּשׁוֹן.</b> 

[[הִנֵּה]] מָצִינוּ בַּתּוֹרָה, כְּשֶׁעוֹשֶׂה אָדָם אֵיזֶה עֲבֵרָה, שֶׁחַיָּבִין עַל זְדוֹנוֹ כָּרֵת וְעַל שִׁגְגָתוֹ חַטָּאת מֵבִיא חַטָּאת, וּזְרִיקָתוֹ עַל מִזְבֵּחַ הַחִיצוֹן. וְכֹהֵן הַמָּשׁוּחַ, כְּשֶׁעוֹבֵר עֲבֵרָה, צָרִיךְ לִהְיוֹת הֲזָאָתוֹ עַל מִזְבֵּחַ הַפְּנִימִי וְעַל פָּרֹכֶת הַקֹּדֶשׁ. וְהַטַּעַם הוּא כִּפְשׁוּטוֹ: דִּבְכָל עֲבֵרָה, שֶׁאָדָם עוֹשֶׂה, מַגִּיעַ הַקּלְקּוּל לְמַעְלָה בָּעוֹלָמוֹת הַקְּדוֹשִׁים לְפִי גֹּדֶל נִשְׁמָתוֹ. וְיָדוּעַ {תענית ה.}, שֶׁכָּל מַה שֶּׁאָנוּ רוֹאִין בָּעוֹלָם הַזֶּה, יֵשׁ מֵעֵין זֶה לְמַעְלָה: יֵשׁ יְרוּשָׁלַיִם שֶׁל מַטָּה, וְיֵשׁ לְמַעְלָה יְרוּשָׁלַיִם שֶׁל מַעְלָה, וְיֵשׁ הַר ה', שֶׁהוּא הַר הַבַּיִת, לְמַטָּה, וְכֵן יֵשׁ לְמַעְלָה מָקוֹם שֶׁנִּקְרָא הַר ה', וְיֵשׁ מָקוֹם שֶׁנִּקְרָא מַחֲנֵה שְׁכִינָה, שֶׁהוּא חֲצַר אֹהֶל מוֹעֵד, וְכֵן לְמַעְלָה. וְעַל זֶה אָמַר הַכָּתוּב {תהילים כ''ד ג'}: ''וּמִי יָקוּם בִּמְקוֹם קָדְשׁוֹ''. וְהִנֵּה כְּשֶׁאָדָם חוֹטֵא, הוּא מַכְנִיס טֻמְאָה לְמַעְלָה בִּמְקוֹם הַקֹּדֶשׁ, וְהוּא בַּחֲצַר אֹהֶל מוֹעֵד שֶׁל מַעְלָה, לְכָךְ צָרִיךְ לִזְרֹקּ פֹּה עַל מִזְבֵּחַ הַחִיצוֹן, וּבָזֶה תּוּסַר הַטֻּמְאָה לְמַעְלָה. אֲבָל כֹּהֵן הַמָּשׁוּחַ, שֶׁמַּדְרֵגָתוֹ קְדוֹשָׁה מְאֹד, מַגִּיעַ קלְקוּלוֹ בַּמָּקוֹם הַיּוֹתֵר גָּבוֹהַ, וְהוּא בְּאֹהֶל מוֹעֵד שֶׁל מַעְלָה, לְכָךְ צָרִיךְ לְהַזּוֹת פֹּה גַּם כֵּן עַל אֹהֶל מוֹעֵד. 

[[וְהִנֵּה]] מָצִינוּ לִפְעָמִים אֲפִלּוּ בְּאָדָם פָּשׁוּט, מִפְּנֵי גֹּדֶל קלְקוּלוֹ הִגִּיעַ הֶעָוֹן עַד לְמַעְלָה בְּמָקוֹם קָדוֹשׁ וְנוֹרָא, וְהוּא כְּנֶגֶד בֵּית קָדְשֵׁי הַקֳדָשִׁים, וְעַל כֵּן צִוְּתָה הַתּוֹרָה לְהַזּוֹת כְּנֶגֶד אוֹתוֹ מָקוֹם בִּשְׁבִילוֹ. וּמָצִינוּ דָּבָר זֶה בַּמְצֹרָע, כְּמוֹ שֶׁכָּתוּב בַּתּוֹרָה {ויקרא י''ד ט''ז}: ''וְטָבַל הַכֹּהֵן וְגוֹ' וְהִזָּה מִן הַשֶּׁמֶן בְּאֶצְבָּעוֹ שֶׁבַע פְּעָמִים לִפְנֵי ה'''. וְאִיתָא בְּתוֹרַת כֹּהֲנִים [וְהוּבָא בְּפֵרוּשׁ רַשִּׁ''י]: כְּנֶגֶד בֵּית קָדְשֵׁי הַקֳדָשִׁים. וְהַטַּעַם, שֶׁבְּגֹדֶל קַלְקּוּלוֹ הִגִּיעַ עֲוֹנוֹ לְמַעְלָה בְּקֹדֶשׁ הַקֳדָשִׁים, לְכָךְ צָרִיךְ לִהְיוֹת הֲזָאָה גַּם כֵּן כְּנֶגֶד אוֹתוֹ מָקוֹם לְטַהֲרוֹ. 

[[וְכַמָּה]] צָרִיךְ הָאָדָם לְהִזְדַּעְזֵעַ מִזֶּה, כְּשֶׁיִּזְכֹּר שֶׁעֲוֹנוֹתָיו הִגִּיעוּ עַד בֵּית קֹדֶשׁ הַקֳּדָשִׁים. וּבֶאֱמֶת מָצִינוּ כְּעֵין זֶה בְּתָנָא דְּבֵי אֵלִיָּהוּ, שֶׁהַלָּשׁוֹן הָרָע שֶׁהוּא מְסַפֵּר, הוּא עוֹלֶה עַד כְּנֶגֶד כִּסֵּא הַכָּבוֹד, שֶׁנֶּאֱמַר {תהילים ע''ג ט'}: ''שַׁתּוּ בַשָּׁמַיִם פִּיהֶם, וּלְשׁוֹנָם תִּהֲלַךְ בָּאָרֶץ''. 

[[וְיוֹתֵר]] מִזֶּה נוּכַל לִרְאוֹת דָּבָר נִפְלָא וְנוֹרָא מְאֹד, שֶׁהַכֹּהֵן הַגָּדוֹל, כְּשֶׁהוּא נִכְנָס פַּעַם אַחַת בְּשָׁנָה בְּבֵית קֹּדֶשׁ הַקֳּדָשִׁים, הָעֲבוֹדָה הָרִאשׁוֹנָה שֶׁלּוֹ קֹדֶם קַבָּלַת דַּם הַפָּר וּזְרִיקָתוֹ הָיְתָה הַקְטָרַת הַקְּטֹרֶת, כְּדִכְתִיב בַּתּוֹרָה, וְאִיתָא בְּיוֹמָא {דף מ''ד.}, שֶׁהַקְּטֹרֶת הָיְתָה מְכַפֶּרֶת עַל חֵטְא הַלָּשׁוֹן, וּכְמוֹ שֶׁאָמְרוּ שָׁם: יָבוֹא דָּבָר שֶׁבַּחֲשַׁאי וִיכַפֵּר עַל מַעֲשֶׂה חֲשָׁאִי. מִזֶּה נוּכַל לְהָבִין גֹּדֶל קלְקוּלוֹ שֶׁל הַלָּשׁוֹן, שֶׁהִגִּיעַ עַד בֵּית קֹדֶשׁ הַקֳּדָשִׁים לִפְנַי וְלִפְנִים, וְשָׁם צָרִיךְ לְזֶה כֹּהֵן גָּדוֹל, שֶׁהוּא הָאִישׁ הַמְקֻדָּשׁ מִכָּל כְּלַל יִשְׂרָאֵל, וְהוּא יִרְאֶה לְכַפֵּר שָׁם לִפְנֵי ה'. 

[[וְהִתְבּוֹנֵן]] עוֹד, אָחִי, בָּזֶה, שֶׁאַף שֶׁפַּעַם אַחַת בְּשָׁנָה הֻתַּר לְכֹהֵן גָּדוֹל לִכְנֹס לִפְנַי וְלִפְנִים, לֹא הֻתַּר לוֹ, כִּי אִם בַּעֲנַן הַקִּטֹרֶת לְהָסִיר עֲוֹן לָשׁוֹן הָרָע, וּבְלֹא זֶה חַיָּב מִיתָה, וְאַחַר כָּךְ הֲזָאַת הַדָּם, הֲרֵי דְּעָוֹן זֶה מְעַכֵּב כָּל הַכַּפָּרָה דַּעֲבוֹדַת פְּנִים, חֻקָּה כְּתִיב בְּהוּ, כַּיָּדוּעַ {יומא מ'.}. 

[[גַּם]] נוּכַל כֻּלָּנוּ לִלְמֹד מִזֶּה הַנְהָגָה יְשָׁרָה, שֶׁבְּבוֹא הָאָדָם לְתַקִּן אֶת עִנְיָנָיו וְלָשׁוּב בִּתְשׁוּבָה לִפְנֵי ה' עַל חַטְאוֹתָיו, תְּחִלַּת הַכֹּל צָרִיךְ לִרְאוֹת לְתַקִּן דָּבָר זֶה, וְהַיְנוּ חֵטְא הַלָּשׁוֹן, וְאָז תִּתְקַבֵּל תְּשׁוּבָתוֹ, כְּמוֹ שֶׁמָּצִינוּ אֵצֶל הַכֹּהֵן הַגָּדוֹל, שֶׁקֹּדֶם בּוֹאוֹ לְכַפֵּר עֲוֹן טֻמְאַת מִקְדָּשׁ וְקֳדָשָׁיו, אַף שֶׁהוּא גַּם כֵּן עֲוֹן כָּרֵת, מִכָּל מָקוֹם צִוְּתָה הַתּוֹרָה אוֹתוֹ לְתַקֵּן מִתְּחִלָּה לְכַפֵּר חֵטְא הַלָּשׁוֹן עַל יְדֵי הַקְּטֹרֶת. 

~ פרק ו' - חסרון בתורה כתוצאה מלשון הרע כלשהו 

<b>בּוֹ יְבֹאַר שֶׁמִּי שֶׁאֵינוֹ שׁוֹמֵר כֹּחַ הַדִּבּוּר שֶׁלּוֹ, אֲפִלּוּ אִם לֹא יְדַבֵּר לָשׁוֹן הָרָע וּרְכִילוּת מַמָּשׁ, יֶחְסַר לוֹ לֶעָתִיד לָבוֹא חֵלֶק גָּדוֹל בַּתּוֹרָה עַל יְדֵי זֶה.</b> 

[[הָאָדָם]], שֶׁחֲשׁוּבִין אֶצְלוֹ יְמֵי חַיָּיו, צָרִיךְ לִזָּהֵר שֶׁלֹּא לְאַבְּדָם בִּרְצוֹנוֹ, וּבַעֲוֹנוֹתֵינוּ הָרַבִּים, אֵין אָנוּ נִזְהָרִים בָּזֶה. וּנְבָאֵר דְּבָרֵינוּ: אִם הָיָה בַּמְּצִיאוּת, שֶׁהָיָה אָדָם יָכוֹל לִמְסֹר לַחֲבֵרוֹ יְמֵי חַיָּיו, וְאַף עַל פִּי כֵן יָדוּעַ שֶׁשּׁוּם אָדָם לֹא הָיָה מִתְרַצֶּה בָּזֶה, אֲפִלּוּ לִתֵּן לַחֲבֵרוֹ אֵיזֶה חֹדֶשׁ אוֹ שָׁבוּעַ מִימֵי חַיָּיו, וּבֶאֱמֶת הַדִּין עִמּוֹ, כִּי אֵין דָּבָר יָקָר כַּזְּמַן, כִּי בַּזְּמַן הַקָּצוּב שֶׁנָּתַן הַקָּדוֹשׁ בָּרוּךְ הוּא לָאָדָם בְּחַסְדּוֹ, יָכוֹל לְהַנְחִיל לְעַצְמוֹ נֶצַח. וּבְעֵינֵינוּ אָנוּ רוֹאִין, כִּי מִי שֶׁאֵינוֹ שׁוֹמֵר אֶת כֹּחַ הַדִּבּוּר שֶׁלּוֹ, כָּלֶה אֶצְלוֹ בְּכָל יוֹם מִדַּעְתּוֹ וּרְצוֹנוֹ זְמַן רַב, לִפְעָמִים כַּמָּה שָׁעוֹת, וּלְכָל הַפָּחוֹת שָׁעָה אַחַת בַּיּוֹם הוֹלֶכֶת אֶצְלוֹ לְטִמְיוֹן, שֶׁדִּבֵּר עִם אֲנָשִׁים אֲפִלּוּ דְּבָרִים, שֶׁאֵינוֹ נוֹגֵעַ לוֹ לְעִסְקוֹ, רַק פִּטְפּוּטֵי דְּבָרִים בְּעָלְמָא. וְיָדַעְתִּי גַּם יָדַעְתִּי, שֶׁמִּי שֶׁיִּרְצֶה לְהִתְעַקֵּשׁ יֹאמַר שֶׁלֹּא כֵן הַדָּבָר, אֲבָל כְּשֶׁיִּתְבּוֹנֵן הָאָדָם בְּעַצְמוֹ לְצָרֵף כָּל הַדְּבָרִים שֶׁדִּבֵּר בַּיּוֹם, שֶׁלֹּא הָיָה מֻכְרָח לַדִּבּוּרִים הָאֵלּוּ, יִמְצָא שֶׁכִּלָּה עַל זֶה שָׁעָה אוֹ שְׁתַּיִם מֵהַיּוֹם, וּבְחֶשְׁבּוֹן חֹדֶשׁ הוּא שְׁלֹשִים שָׁעוֹת וּבְחֶשְׁבּוֹן שָׁנָה, אֲפִלּוּ אִם לֹא נְחַשֵּׁב, רַק שָׁעָה אַחַת בְּיוֹם, יִצְטָרְפוּ יוֹתֵר מִשְּׁלֹש מֵאוֹת וַחֲמִישִׁים שָׁעוֹת שֶׁהָלְכוּ אֶצְלוֹ לְטִמְיוֹן, וּבְוַדַּאי לֹא הִשְׂתַּכֵּר בָּזֶה לֹא עוֹלָם הַבָּא וְאַף לֹא עוֹלָם הַזֶּה, וְרַק זֶה הָרֶוַח שֶׁיֶּחְסַר לוֹ עַל יְדֵי זֶה חֵלֶק גָּדוֹל בַּתּוֹרָה, כִּי ה' יִתְבָּרַךְ נָתַן לוֹ לָאָדָם חֵלֶק הַחַיִּים כְּפִי צָרְכּוֹ לְתוֹרָתוֹ וְעוֹלָמוֹ, כְּמוֹ שֶׁכָּתַב הַ''חוֹבַת הַלְּבָבוֹת'', וְהוּא הֵסֵב אֶת הַחֵלֶק לִדְבָרִים בְּטֵלִים, [לְבַד מַה שֶּׁמֻּגְבָּל בָּהֶם בְּוַדַּאי לָשׁוֹן הָרָע וּרְכִילוּת וְאוֹנָאַת דְּבָרִים וּשְׁאָר דִּבּוּרִים אֲסוּרִים]. 

[[אָכֵן]] לְהֶפֶךְ, מִי שֶׁנָּדְבָה רוּחוֹ לִשְׁמֹר כֹּחַ הַדִּבּוּר שֶׁלּוֹ, וְאִישׁ כָּזֶה בְּוַדַּאי לֹא יֵלֵךְ לְשׁוּם חֲבוּרַת אֲנָשִׁים, כִּי שָׁם אִי אֶפְשָׁר שֶׁלֹּא יִכָּשֵׁל בְּדִבּוּרִים אֲסוּרִים שֶׁיְּדַבֵּר בְּעַצְמוֹ, אוֹ עַל כָּל פָּנִים בִּשְׁמִיעַת לָשׁוֹן הָרָע וּרְכִילוּת וְלֵיצָנוּת וּשְׁאָר דִּבּוּרִים הָאֲסוּרִים, [כְּמוֹ שֶׁבֵּאַרְתִּי בְּחֵלֶקּ רִאשׁוֹן], אוֹ כְּשֶׁמִּזְדַּמֵּן עִם אָדָם אֶחָד, שֶׁלֹּא לְדַבֵּר אוֹדוֹת שׁוּם אָדָם, אִישׁ כָּזֶה בְּוַדַּאי יִתּוֹסְפוּ לוֹ כַּמָּה עַשְׂרוֹת שָׁעוֹת בְּשָׁבוּעַ, שֶׁיִּהְיוּ פְּנוּיוֹת לוֹ לִלְמֹד הַתּוֹרָה וּלְקַיֵּם הַמִּצְוֹת. 

[[וְזֶהוּ]] שֶׁאָמַר הַכָּתוּב {קהלת ט' ט'}: ''רְאֵה חַיִּים עִם אִשָּׁה אֲשֶׁר אָהַבְתָּ כָּל יְמֵי חַיֵּי הֶבְלֶךָ וְגוֹ', כִּי הוּא חֶלְקְךָ בַּחַיִּים''. וְ''אִשָּׁה אֲשֶׁר אָהַבְתָּ'' הוּא רֶמֶז עַל הַתּוֹרָה [וּמַה שֶּׁאָמַר: ''אֲשֶׁר אָהַבְתָּ'', שֶׁאֵין אָדָם לוֹמֵד תּוֹרָה אֶלָּא בְּמָקוֹם שֶׁלִּבּוֹ חָפֵץ {עבודה זרה י''ט.}], וְהִזְהִיר לָנוּ הַכָּתוּב, שֶׁלֹּא יְחַסֵּר יוֹם אֶחָד מִן הַתּוֹרָה, כִּי הוּא חֶלְקוֹ בַּחַיִּים. וְאָמַר ''הֶבְלֶךָ'' לִרְמֹז, מִי שֶׁמִּתְבּוֹנֵן בְּעַצְמוֹ לִשְׁמֹר כָּל הַיָּמִים שֶׁהוּא חַי עַל הָאֲדָמָה, שֶׁלֹּא יֵלֵךְ מִמֶּנּוּ יוֹם אֶחָד לָרִיק. מִי שֶׁמֵּבִין בְּדַעְתּוֹ וְשִׂכְלוֹ שֶׁהָעוֹלָם הוּא עוֹלָם שֶׁל הֶבֶל, וְלֹא נִשְׁלַח לְפֹה, רַק לַעֲשׂוֹת שְׁלִיחוּתֵהּ דְּמָרֵהּ עָלְמָא לְהַשִּׂיג חֶלְקּוֹ בַּתּוֹרָה וְקִיּוּם הַמִּצְוֹת כְּדֵי לֵאוֹר בְּאוֹר הַחַיִּים לֶעָתִיד לָבוֹא, עַל זֶה הָאִישׁ נוּכַל לְקַוּוֹת בּוֹ שֶׁיִּשְׁמֹר יָמָיו, שֶׁלֹּא יֵלֵךְ מִמֶּנּוּ יוֹם אֶחָד לְאִבּוּד. כְּלַל הַדְּבָרִים: כְּמוֹ הָעֲשִׁירִים הַגְּדוֹלִים, שֶׁיֵּשׁ לָהֶם הַשְּׁטָרוֹת הַגְּדוֹלִים עַל כַּמָּה אֲלָפִים (הַנִּקְרָא סֶערְיֶעס), שׁוֹמְרִים בְּתַכְלִית הַשְּׁמִירָה כָּל שְׁטָר וּשְׁטָר שֶׁלֹּא יֹאבַד מִמֶּנּוּ, כִּי כָּל אֶחָד מֵהֶן הוּא הַחֵלֶק מֵעָשְׁרוֹ, כֵּן מַמָּשׁ צָרִיךְ הָאִישׁ הַנִּלְבָּב לִשְׁמֹר אֶת יָמָיו וּשְׁעוֹתָיו, כִּי כָּל יוֹם הוּא חֶלְקוֹ בַּחַיִּים, וְהִנֵּה יָדוּעַ מַאֲמַר הֶחָכָם: אֵין אֲבֵדָה כַּאֲבֵדַת הַזְּמַן, כִּי כְּשֶׁיֹּאבַד לְאָדָם דִּינָר מִכִּיסוֹ, יָכוֹל לְקַוּוֹת שֶׁיִּמְצָאֶנּוּ, אוֹ שֶׁיַּזְמִין לוֹ ה' יִתְבָּרַךְ דִּינָר אַחֵר תַּחְתָּיו, אֲבָל אִם תַּעֲלֶה לוֹ אֵיזֶה שָׁעָה בַּתֹּהוּ, לֹא יִמְצָאֶנָּה עַד עוֹלְמֵי עַד, וְיַרְגִּישׁ דָּבָר זֶה כְּשֶׁיָּבוֹא לְחֶשְׁבּוֹן לֶעָתִיד לָבוֹא, וְיַעֲרִיכוּ לְפָנָיו בַּמֶּה הוֹצִיא אֶת יָמָיו וּשְׁעוֹתָיו, כְּמוֹ שֶׁכָּתוּב {תהילים נ' כ''א}: ''אוֹכִיחֲךָ וְאֶעֶרְכָה לְעֵינֶיךָ, '. אָמְרוּ חֲזַ''ל: שֶׁמְּאִירִין לוֹ כָּל מַעֲשָׂיו בְּפָנָיו, אָז יִנְהַם בְּעַצְמוֹ עַל הַנְהָגָתוֹ, אֲבָל מִי יוּכַל לְהוֹעִיל לוֹ אָז? וְאַשְׁרֵי מִי שֶׁיִּתְבּוֹנֵן בְּכָל זֶה בְּעוֹדוֹ בְּחַיָּיו. 

[[עוֹד]] יֵשׁ לוֹ, לְאָדָם שֶׁשּׁוֹמֵר אֶת דִּבּוּרוֹ, רֶוַח תְּמִידִי, שֶׁבְּכָל עֵת שֶׁהוּא רוֹצֶה לְדַבֵּר וְהוּא מִתְבּוֹנֵן בְּעַצְמוֹ, שֶׁיֵּשׁ בָּזֶה חֲשַׁשׁ אִסּוּר שֶׁל לָשׁוֹן הָרָע אוֹ אוֹנָאַת דְּבָרִים אוֹ לֵיצָנוּת וְכַדּוֹמֶה, וְכוֹבֵשׁ אֶת עַצְמוֹ וְאֵינוֹ מְדַבֵּר, נֶחֱשָׁב לוֹ לְמַעְלָה, כְּאִלּוּ מְקַיֵּם מִצְוָה בְּפֹעַל מַמָּשׁ, וּכְמוֹ שֶׁאָמְרוּ חֲזַ''ל {מכות כ''ג.}: יָשַׁב אָדָם וְלֹא עָבַר עֲבֵרָה כְּשֶׁבָּא לְיָדוֹ, נוֹתְנִין לוֹ שָׂכָר כְּעוֹשֶׂה מִצְוָה, וְיִתּוֹסֵף לוֹ עַל יְדֵי זֶה בְּשָׁנָה כַּמָּה אַלְפֵי מִצְוֹת. 

~ פרק ז' - הזהיר בחטא זה מסייע לבנין הבית העתיד 

<b>בּוֹ יְבֹאַר שֶׁהַזָּהִיר מִזֶּה הַחֵטְא הֶחָמוּר הוּא מְסַיֵּעֵ לְבִנְיַן הַבַּיִת הֶעָתִיד.</b> 

[[הִנֵּה]] יָדוּעַ מַאֲמַר חֲזַ''ל {יומא ט:}, דְּדוֹר שֶׁל בַּיִת שֵׁנִי, הָיָה בּוֹ תּוֹרָה וּמִצְוֹת, וְחֻרְבָּנוֹ הָיָה בַּעֲוֹן שִׂנְאַת חִנָּם וְלָשׁוֹן הָרָע. וְכָתְבוּ הָרִאשׁוֹנִים, דְּמַה שֶּׁהָיָה כֹּחַ בֶּעָוֹן הַזֶּה לְהַחֲרִיב בַּיִת הַבָּנוּי, עַל אַחַת כַּמָּה וְכַמָּה שֶׁלֹּא יַנִּיחַ לִבְנוֹתוֹ מֵחָדָשׁ. וְזֶהוּ רֶמֶז מַה שֶּׁאָמְרוּ חֲזַ''ל: כָּל דּוֹר שֶׁלֹּא נִבְנָה בֵּית הַמִּקְדָּשׁ בְּיָמָיו כְּאִלּוּ נֶחֱרַב בְּיָמָיו. וְאִם כֵּן, עַל כָּרְחֲךָ שֶׁאָנוּ צְרִיכִין לְהִתְחַזֵּקּ לְתַקֵּן הַחֵטְא הַזֶּה, דְּהַיְנוּ לְהִזָּהֵר שֶׁלֹּא לְהִכָּשֵׁל בּוֹ, דְּעַד מָתַי נִהְיֶה בַּגּוֹלָה? 

[[אָכֵן]] בֶּאֱמֶת נִתְבּוֹנֵן מִי יוּכַל לְתַקִּן הַחֵטְא הַזֶּה. הָאִישׁ הַפָּשׁוּט בְּוַדַּאי לֹא יוּכַל לִשְׁמֹר הָעִנְיָן הַזֶּה כַּהֲלָכָה, אַחֲרֵי שֶׁאֵינוֹ יוֹדֵעַ מַה הוּא לָשׁוֹן הָרָע וּמַה הוּא רְכִילוּת, וְאֵיזֶה דָּבָר נִכְנָס בִּכְלָלָם. וְעִקַּר הַתִּקּוּן תָּלוּי בְּמִי שֶׁהוּא בֶּן תּוֹרָה. הוּא יָכוֹל לְהִתְבּוֹנֵן בְּהִלְכוֹתֶיהָ וּלְהִזָּהֵר וּלְקַיְּמָם. 

[[וְהִנֵּה]] אָמְרוּ חֲזַ''ל {שמות רבה ו'}: בְּשָׁעָה שֶׁנָּשָׂא שְׁלֹמֹה אֶת בַּת פַּרְעֹה וְעָבַר עַל ''לֹא יַרְבֶּה לוֹ נָשִׁים'', עָלְתָה הַיּוּ''ד דְּ''לֹא יַרְבֶּה'' לִפְנֵי ה' יִתְבָּרַךְ וְאָמְרָה: דְּיָתֵיקַי {שטר מתנה} שֶׁבָּטְלָה מִקצָתָהּ בָּטְלָה כֻּלָּהּ. אִם שְׁלֹמֹה יְבַטְּלֵנִי, מִי יְקַיְּמֵנִי? [רוֹצֶה לוֹמַר דְּמִצְוָה זוֹ אֵינָהּ תְּלוּיָה, רַק בַּמֶּלֶךְ]. עָנָה הַקָּדוֹשׁ בָּרוּךְ הוּא: שְׁלֹמֹה וְאֶלֶף כַּיּוֹצֵא בּוֹ יִהְיוּ בְּטֵלִין, וְאַל תִּבָּטֵל אוֹת אַחַת מִן הַתּוֹרָה. וּמִזֶּה נִרְאֶה בַּעֲלִיל, שֶׁהַקָּדוֹשׁ בָּרוּךְ הוּא מַקְפִּיד גָּדוֹל כְּשֶׁדָּבָר אֶחָד מִן הַתּוֹרָה נַעֲשֶׂה הֶפְקֵר לַכֹּל. וְכַאֲשֶׁר נִתְבּוֹנֵן הֵיטֵב אֵיזֶה דָּבָר מִן הַתּוֹרָה הוּא הֶפְקֵר, נִמְצָא שֶׁהֶעָוֹן שֶׁל לָשׁוֹן הָרָע הוּא הֶפְקֵר בְּעֵינֵי הַבְּרִיוֹת שֶׁלֹּא טָעֲמוּ טַעַם תּוֹרָה. 

[וּבַעֲוֹנוֹתֵינוּ הָרַבִּים אֲפִלּוּ מִי שֶׁיּוֹדֵעַ לְהָבִין דִּינֵי הַתּוֹרָה, גַּם כֵּן אֵין חָמוּר בְּדַעְתּוֹ הֶעָוֹן הַזֶּה כָּל כָּךְ כִּשְׁאָר עֲוֹנוֹת. וּרְאָיָה לָזֶה, דְּאִם יֶאֱרַע לְאָדָם, שֶׁמֵּאֵיזוֹ סִבָּה נִתְחַלֵּף לוֹ בָּשָׂר כָּשֵׁר לִבְשַׂר נְבֵלָה וּטְרֵפָה וְנִכְשַׁל בָּזֶה, יִתְמַרְמֵר לִבּוֹ בְּקַרְבּוֹ וְיֵרַע דָּבָר זֶה לְנַפְשׁוֹ מַמָּשׁ וְיִתְעַנֶּה עַל זֶה וְכָל יְמֵי חַיָּיו יִזְכֹּר דָּבָר זֶה, שֶׁנִּכְשַׁל בִּבְשַׂר נְבֵלָה וּטְרֵפָה. וְלֹא כֵן בֶּעָוֹן הַזֶּה, אֲפִלּוּ אִם נִכְשַׁל בְּאוֹנָאַת דְּבָרִים אוֹ בְּהַלְבָּנַת פָּנִים אוֹ בְּלָשׁוֹן הָרָע וּרְכִילוּת מַמָּשׁ, שֶׁעַל כָּל זֶה יֵשׁ לָאוִין מְפֹרָשִׁין בַּתּוֹרָה, וַאֲפִלּוּ אִם עָשָׂה כֻּלָּן בְּיַחַד, שֶׁסִּבֵּב מְרִיבָה וְהָיוּ בָּזֶה אוֹנָאַת דְּבָרִים וְהַלְבָּנַת פָּנִים וְלָשׁוֹן הָרָע וּרְכִילוּת כֻּלָּן יַחַד, גַּם כֵּן לֹא יִסְתַּעֵר לִבּוֹ עַל זֶה כָּל כָּךְ. וַאֲפִלּוּ אִם יֶאֱרַע אַחַר הַמְּרִיבָה שֶׁיִּתְבּוֹנֵן שֶׁסִּבֵּב בְּעַצְמוֹ, מִכָּל מָקוֹם לֹא תֶּהֱמֶה נַפְשׁוֹ עַל זֶה כָּל כָּךְ לֵילֵךְ לְחָכָם וּלְחַפֵּשׂ עֵצוֹת עַל זֶה כְּמוֹ עַל נְבֵלוֹת וּטְרֵפוֹת וְכַדּוֹמֶה. וְעוֹד רְאָיָה לָזֶה, שֶׁלֹּא יִזְכֹּר, רַק אֵיזֶה יָמִים, וְאַחַר כָּךְ יִהְיֶה שָׁכוּחַ הַדָּבָר הַזֶּה לְגַמְרֵי מִלִּבּוֹ, כְּמִי שֶׁלֹּא טָעַם הַחֲטָאִים הָאֵלּוּ מִיָּמָיו. כָּל זֶה רְאָיָה בְּרוּרָה שֶׁהַיֵּצֶר הָרָע אֵינוֹ מַנִּיחַ אֲפִלּוּ לָאָדָם הַנִּלְבָּב לָשׂוּם עֵינָיו וְלִבּוֹ עַל אֵלּוּ הָעִנְיָנִים]. 

[[וְאִם]] כֵּן כַּמָּה צָרִיךְ בֶּן תּוֹרָה עַל כָּל פָּנִים לְהִתְחַזֵּק לִהְיוֹת זָהִיר בְּאִסּוּרִים אֵלּוּ, הַתְּלוּיִם בְּכֹחַ הַדִּבּוּר, [שֶׁהוּא לָשׁוֹן הָרָע וּרְכִילוּת וְאוֹנָאַת דְּבָרִים וְהַלְבָּנַת פָּנִים], כְּדֵי שֶׁלֹּא יִהְיוּ דִּבְרֵי ה' כְּהֶפְקֵר. וְהִנֵּה לְפִי מַה שֶּׁבֵּאַרְנוּ לְעֵיל, תָּלוּי בָּזֶה בִּנְיַן הַבַּיִת דְּלֶעָתִיד, [וְהִנֵּה כָּתְבוּ הַסְּפָרִים בְּשֵׁם הַזֹּהַר הַקָּדוֹשׁ, דְּבֵי כְּנִישְׁתָּא חֲדָא {שבית כנסת אחד}, אִם הָיוּ שׁוֹמְרִים מִדַּת הַשָּׁלוֹם כִּדְבָעֵי, יְכוֹלִים לִזְכּוֹת לְבִיאַת הַמָּשִׁיחַ. אִם כֵּן בִּיאַת הַמָּשִׁיחַ תְּלוּיָה בְּיָדֵינוּ. וְיָדוּעַ, שֶׁבְּמִדַּת הַשָּׁלוֹם אֵין אָנוּ יְכוֹלִים לִזְכּוֹת בָּהּ, רַק אִם נִהְיֶה זְהִירִים מִתְּחִלָּה מֵעֲוֹן שִׂנְאַת חִנָּם וְלָשׁוֹן הָרָע], וְכָל אֶחָד שֶׁיִּתְחַזֵּק לְתַקִּן הַחֵטְא הַזֶּה, יִהְיֶה לוֹ חֵלֶק בַּבַּיִת הַבָּנוּי לֶעָתִיד, דְּבִלְתָּם הָיָה הַבַּיִת חָרֵב לְעוֹלָם, חַס וְשָׁלוֹם. 

[[וְהִנֵּה]] אִם הָיְתָה לָנוּ רְשׁוּת לִבְנוֹת בֵּית הַמִּקְדָּשׁ, וְהָיָה צָרִיךְ כֶּסֶף לָזֶה, יָדוּעַ דְּכָל אֶחָד מִיִּשְׂרָאֵל הָיָה מְנַדֵּב בְּנֶפֶשׁ חֲפֵצָה כָּל מַה שֶּׁבְּכֹחוֹ לָזֶה, כְּדֵי שֶׁיִּהְיֶה לוֹ גַּם כֵּן חֵלֶקּ בְּבֵית הַמִּקְדָּשׁ, וּבְעִנְיָנֵנוּ אֵין צָרִיךְ כֶּסֶף כְּלָל, רַק לְהִתְחַזֵּק לְהִתְרַחֵק מִן הַחֵטְא הֶחָמוּר שֶׁל לָשׁוֹן הָרָע וְשִׂנְאַת חִנָּם, וְלֶאֱחֹז בְּמִדַּת הַשָּׁלוֹם, וְעַל יְדֵי זֶה יְתֻקַּן הַחֵטְא וְנִזְכֶּה לְבִיאַת הַמָּשִׁיחַ וּלְבִנְיַן הַמִּקְדָּשׁ. 

[[וְכַמָּה]] יִתְרוֹמֵם שְׁמוֹ שֶׁל הָאִישׁ הַזֶּה, שֶׁהוּא הָיָה הַסִּבָּה לְבִנְיַן הַבַּיִת, וְכַאֲשֶׁר נִמְצָא בִּנְחֶמְיָה {פרק ג'}, נִרְשְׁמוּ שָׁם לָנֶצַח שְׁמוֹת הָאֲנָשִׁים, שֶׁנָּתְנוּ חֵלֶק בַּחוֹמָה שֶׁל יְרוּשָׁלַיִם, וְעַל אַחַת כַּמָּה וְכַמָּה בַּבַּיִת גּוּפָא. 

~ פרק ח' - דברי כיבושין בעניין חשבון הנפש 

<B>דִּבְרֵי כִּבּוּשִׁין בְּעֵנְיַן חֶשְׁבּוֹן הַנֶּפֶשׁ. </B>

[[גָּרְסִינַן]] {בבבא בתרא דף ע''ח:}: אָמַר רַב שְׁמוּאֵל בַּר נַחְמָנִי, אָמַר ר' יוֹנָתָן: מַאי דִּכְתִיב {במדבר כ''א כ''ז}: ''עַל כֵּן יֹאמְרוּ הַמֹּשְלִים בֹּאוּ חֶשְׁבּוֹן''. הַמֹּשְלִים אֵלּוּ הַמּוֹשְׁלִים בְּיִצְרָן. בֹּאוּ חֶשְׁבּוֹן בּוֹאוּ וּנְחַשֵּׁב חֶשְׁבּוֹנוֹ שֶׁל עוֹלָם, הֶפְסֵד מִצְוָה כְּנֶגֶד שְׂכָרָהּ וּשְׂכַר עֲבֵרָה כְּנֶגֶד הֶפְסֵדָהּ. הַפְּשָׁט הַפָּשׁוּט יָדוּעַ, שֶׁזֶּה לְעוֹלָם וְזֶה לִזְמַן, וְגַם שֶׁזֶּה תַּעֲנוּג קָלוּשׁ מְאֹד וְזֶה תַּעֲנוּג נוֹרָא, שֶׁשָּׁעָה אַחַת שֶׁל קֹרַת רוּחַ בָּעוֹלָם הַבָּא הִיא יָפָה מִכָּל חֶלְקֵּי הַתַּעֲנוּג שֶׁל עוֹלָם הַזֶּה, וְכֵן לְהֶפֶךְ לְעִנְיַן עֲבֵרָה. 

[[וְעוֹד]] נִרְאֶה לִי, שֶׁיְּצַיֵּר בְּנַפְשׁוֹ שֶׁכַּפּוֹת מֹאזְנַיִם עוֹמְדוֹת לְנֶגְדּוֹ, וּבְכַף אַחַת כָּתוּב הַהֶפְסֵד שֶׁיַּגִּיעַ לוֹ עַל יְדֵי קיּוּם הַמִּצְוָה, וּבְכַף שֶׁכְּנֶגְדָּהּ כָּתוּב הַשָׂכָר, וְתִרְאֶה, כִּי כַּף הַשָּׂכָר מַכְרִיעַ הַרְבֵּה וְהַרְבֵּה יוֹתֵר, עַד שֶׁכִּמְעַט אֵין נִרְאֵית כְּלָל הַכַּף שֶׁכְּנֶגְדָּהּ, וְעַל יְדֵי זֶה יִנָּגֵף הַיֵּצֶר. וְכֵן לְהֶפֶךְ בַּעֲבֵרָה, יְצַיֵּר שֶׁבְּצַד אֶחָד שֶׁל הַכַּף עוֹמֵד הַתַּעֲנוּג שֶׁל הָעֲבֵרָה, וּבְכַף שֶׁכְּנֶגְדָּהּ רוֹאֶה אֶת הַמַּשְׁחִיתִים עוֹמְדִים וּמְחַשְּׁבִים עָלָיו לְיַסְּרוֹ בְּיִסּוּרִים קָשִׁים וּמָרִים. 

[[תִּבָּנֶה]] וְתִכּוֹנֵן תִּבָּנֶה בָּעוֹלָם הַזֶּה וְתִכּוֹנֵן לָעוֹלָם הַבָּא. עַד כָּאן לְשׁוֹן הַגְּמָרָא שָׁם. וְהִנֵּה כַּאֲשֶׁר נִתְבּוֹנֵן מַאי סָמַךְ רַב שְׁמוּאֵל בַּר נַחְמָנִי הַמּוּסָר לַֹפָּסוּק הַזֶּה, מַאי שַׁיְּכָא הָכָא? וְנִרְאֶה לְבָאֵר עַל פִּי מַה שֶּׁאָמְרוּ חֲזַ''ל בַּחֲגִיגָה {דף ט''ו.}: צַדִּיק נוֹטֵל חֶלְקוֹ וְחֵלֶק חֲבֵרוֹ בְּגַן עֵדֶן, רָשָׁע נוֹטֵל חֶלְקוֹ וְחֵלֶק חֲבֵרוֹ בַּגֵּיהִנֹּם. וְהִנֵּה לִכְאוֹרָה יִקְשֶׁה: הֲלֹא אֱלֹקים אֱמֶת הוּא וְשׁוֹפֵט צֶדֶק, וְגַם לְאֵיזֶה צַדִּיק נוֹתְנִים זֶה? אָכֵן בֵּאוּר הַדָּבָר הוּא, כְּגוֹן שֶׁשְּׁנֵיהֶם דָּרִים בְּעִיר אַחַת, וְהָרָשָׁע מִתְלוֹצֵץ תָּמִיד עַל הַנְהָגָתוֹ שֶׁל הַצַּדִּיק, עַל תּוֹרָתוֹ וְעַל עֲבוֹדָתוֹ וּמַטִּיל דֹּפִי עָלָיו בְּעֵינֵי הַבְּרִיוֹת, וְהַצַּדִּיק מִתְחַזֵּק וְסוֹבֵל עֶלְבּוֹנוֹ וְאֵינוֹ בָּא בְּרִיב עִמּוֹ וְהוֹלֵךְ בְּדֶרֶךְ ה' לְתוֹרָתוֹ וַעֲבוֹדָתוֹ, אָז כְּשֶׁיָּבוֹא לַדִּין לֶעָתִיד לָבוֹא, הָרָשָׁע מְאַבֵּד חֶלְקוֹ בִּזְכֻיּוֹתָיו, כִּי מִלְּבַד שֶׁהוּא לֹא רָצָה לַעֲבֹד לַה', עוֹד הָיָה מִתְלוֹצֵץ מִמִּי שֶׁהוּא עוֹבֵד ה', וְגַם קֵרֵר עַל יְדֵי זֶה עֲבוֹדַת ה' בְּעֵינֵי הַבְּרִיוֹת. וּלְמִי שַׁיָּכוֹת כָּל זְכֻיּוֹתָיו לַצַּדִּיק שְׁכֵנוֹ, שֶׁהָיָה מִתְלוֹצֵץ עָלָיו, וְגָרַם לוֹ בִּזָּיוֹן וּכְלִמָּה, וְגַם הָיָה צָרִיךְ לְהִתְחַזֵּק תָּמִיד וְלֹא לְהִתְרַפּוֹת מֵעֲבוֹדָתוֹ, [וְזֶהוּ שֶׁאָמְרוּ: נוֹטֵל חֶלְקוֹ וְחֵלֶק חֲבֵרוֹ בְּגַן עֵדֶן]. 

[[וּמַה]] שֶּׁאָמְרוּ: רָשָׁע נוֹטֵל חֶלְקוֹ וְחֵלֶק חֲבֵרוֹ בַּגֵּיהִנֹּם, כְּגוֹן: שֶׁעַל יְדֵי הַלַּעַג וְהַלֵּיצָנוּת שֶׁלּוֹ, שֶׁהָיָה מִתְלוֹצֵץ תָּמִיד מִן הַצַּדִּיק, נִתְהַוּוּ לַצַּדִּיק כַּמָּה קִלְקוּלִים בַּעֲבוֹדָתוֹ, אָז מֻכְרָח הָרָשָׁע לְקַבֵּל אוֹתָן הַיִּסּוּרִים עַל עַצְמוֹ אַחֲרֵי שֶׁעַל יָדוֹ נִסְבַּב הַדָּבָר הַזֶּה. 

[[וְעַתָּה]] נָבוֹא לְעִנְיָנֵנוּ. הִנֵּה יָדוּעַ שֶׁמִּתְּחִלָּה הָיוּ הָעֲיָרוֹת שַׁיָּכוֹת לְמוֹאָב, וְאָמְרוּ הַמּוֹשְׁלִים לְסִיחוֹן וְחַיָּלָיו: בּוֹאוּ לְעִיר חֶשְׁבּוֹן, וְהִיא תִּהְיֶה נֶחְשֶׁבֶת עַתָּה לָעִיר סִיחוֹן. וְהַנִּמְשָׁל בְּעִנְיָנֵנוּ: חֶלְקֵי הַתִּקּוּן שֶׁנַּעֲשׂוּ בְּגַן עֵדֶן עַל יְדֵי מַעֲשֵׂה הָרְשָׁעִים, יִהְיוּ שַׁיָּכִים לַצַּדִּיקִים, הַמּוֹשְׁלִים בְּיִצְרָם, וְעָבְדוּ לַה' וְלֹא הִסְתַּכְּלוּ עַל הָרְשָׁעִים, שֶׁבִּזּוּ אוֹתָם וַעֲבוֹדָתָם. 

[[וְזֶהוּ]] שֶׁאָמְרוּ: תִּבָּנֶה בָּעוֹלָם הַזֶּה וְתִכּוֹנֵן לָעוֹלָם הַבָּא, הַיְנוּ שֶׁלֶּעָתִיד לָבוֹא יִתְכּוֹנְנוּ הַצַּדִּיקִים בִּשְׁלֵמוּת, כִּי לְבַד שֶׁיֵּשׁ לָהֶם חֶלְקָם מַה שֶּׁתִּקְּנוּ בְּעַצְמָם, עוֹד יֵשׁ לָהֶם חֵלֶק הָרְשָׁעִים. 

[[וְדָרְשׁוּ]] עוֹד תֵּבַת עִיר סִיחוֹן בְּגַוְנָא אַחֲרִינָא {באפן אחר}, דִּכְתִיב אַחֲרָיו {בַּמִּדְבָּר כ''א כ''ח}: ''כִּי אֵשׁ יָצְאָה מֵחֶשְׁבּוֹן, לֶהָבָה מִקִּרְיַת סִיחֹן, אָכְלָה עָר מוֹאָב, בַּעֲלֵי בָמוֹת אַרְנוֹן''. וְדָרְשׁוּ הָכֵי: אִם אָדָם עוֹשֶׂה עַצְמוֹ כָּעַיִר {פירוש: חמור צעיר} הַזֶּה, שֶׁמְּהַלֵּךְ אַחַר סְיָחָה נָאָה, דְּהַיְנוּ שֶׁמִּתְפַּתֶּה בְּיִצְרוֹ, תֵּצֵא אֵשׁ מֵחֶשְׁבּוֹן, דְּהַיְנוּ מִמְּחַשְּׁבִין חֶשְׁבּוֹנוֹ שֶׁל עוֹלָם. ''לֶהָבָה מִקִּרְיַת סִיחוֹן'' אֵלּוּ הַצַּדִּיקִים, שֶׁנִּקְרְאוּ שִׂיחִין (אִילָנוֹת טוֹבִים), וְתֹאכַל אֶת שֶׁאֵינָן מְחַשְּׁבִין אֶת סוֹפָן. וּבֵאוּר הַדְּבָרִים לַעֲנִיּוּת דַּעְתִּי הוּא עַל פְּרָט הָאַחֵר שֶׁהוֹדִיעוּ לָנוּ חֲזַ''ל, שֶׁהָרָשָׁע נוֹטֵל חֶלְקוֹ וְחֵלֶק חֲבֵרוֹ בַּגֵּיהִנֹּם. וְזֶה שֶׁאָמְרוּ: ''כִּי אֵשׁ יָצְאָה מֵחֶשְׁבּוֹן'' הַיְנוּ אֵשׁ שֶׁל גֵּיהִנֹּם, שֶׁנִּבְרְאָה עַל יְדֵי הָעֲוֹנוֹת, תֵּצֵא אֵשׁ מֵהֶם, שֶׁלֹּא תִּשְׁלֹט בָּהֶם. וְעַל מִי תִּשְׁלֹט? עַל הָרְשָׁעִים, שֶׁאֵינָם מְחַשְּׁבִים אֶת סוֹפָם. וְזֶהוּ שֶׁסִּיֵּם הַכָּתוּב: אָכְלָה עָר מוֹאָב לִרְמֹז שֶׁתֹּאכַל בַּעֲלֵי תַּאֲווֹת (כְּמָה דִּכְתִיב {במדבר כ''ה א'}: ''וַיָּחֶל הָעָם לִזְנוֹת אֶל בְּנוֹת מוֹאָב''). ''בַּעֲלֵי בָמוֹת אַרְנוֹן'' אֵלּוּ גַּסֵּי הָרוּחַ *. 

AA* וּבָזֶה נִיחָא לִי מַה שֶּׁכָּתְבוּ הַסְּפָרִים לְיַעֵץ לָאָדָם, שֶׁיְּהֵא תָּמִיד מַזְכִּיר שְׁמוֹ בְּרֶמֶז בְּסוֹף שְׁמוֹנֶה עֶשְׂרֵה, דְּהַיְנוּ אִם שְׁמוֹ אַבְרָהָם יֹאמַר פָּסוּק שֶׁמַּתְחִיל בָּאוֹת א' וּמְסַיֵּם בָּאוֹת מ' וְכָל כַּיּוֹצֵא בָּזֶה. וְכָתְבוּ שֶׁזּוֹהִי תּוֹעֶלֶת שֵׁיִּזְכֹּר שְׁמוֹ, דְּמֵרֹב הפַּחַד וְהַחֲרָדָה בִּשְׁעַת הַדִּין, כְּשֶׁשּׁוֹאלִים לוֹ אֶת שְׁמוֹ, שׁוֹכֵחַ וְלֹא יוֹדֵעַ מַה לְּהָשִׁיב. וְהִנֵּה בֵּאוּר הַדָּבָר אָמַרְתִּי בִּפְשִׁיטוּת, דְּטֶבַע הָאִישׁ שֶׁהוֹלֵךְ בְּדֶרֶךְ הָרֶשַׁע לְדַבֵּר וּלְהִתְלוֹצֵץ מֵאֲנָשִׁים, שֶׁהוֹלְכִים בְּדֶרֶךְ הָאֱמֶת וִהַצֶּדֶק. וּמִמֵּילָא יָדוּעַ שֶׁהָעֲוֹנוֹת שֶׁיֵּשׁ עַל פְּלוֹנִי בְּמַה שֶּׁהִתְרַשֵּׁל מֵעֲבוֹדָתוֹ, עַל יְדֵי זֶה נִרְשָׁמִים עַל שְׁמוֹ, אַף שֶׁשֵׁם פְּלוֹנִי הוּא שֵׁם יַעֲקֹב וְהָיָה רָשׁוּם הֶעָוֹן שֶׁל שֵׁם יַעֲקֹב וְהוּא שְׁמוֹ עָכָן, הוֹלְכִים הַמְקַטְרְגִים לְעָכָן, אַף שֶׁצּוֹעֵק: אֲנִי לֹא עָשִׂיתִי הֶעָוֹן, שֶׁאֲנִי שְׁמִי עָכָן וְלֹא יַעֲקֹב, הַמַּשְׁחִיתִים הַהוֹלְכִים בִּשְׁלִיחוּת בֵּית דִּין שֶׁל מַעְלָה אֵין מִסְתַּכְּלִים עַל זֶה כְּלָל, וּמְשִׁיבִים לוֹ: אֵין אָנוּ יוֹדְעִים דָבָר. אָנוּ הֻזְהַרְנוּ בִּשְׁלִיחוּתֵנוּ לֵילֵךְ אֵלֶיךָ וּלְהַעֲנִישְׁךָ, מִסְּתָמָא שִׁמְךָ יַעֲקֹב, וְתֻכְרַח לְקַבֵּל הָעֹנֶשׁ. וְהִנֵּה הָאִישׁ הַזֶּה שֶׁמֻּכְרָח לְקַבֵּל הָעֹנֶשׁ חוֹשֵׁב בְּנַפְשׁוֹ: אוּלַי בֶּאֱמֶת שְׁמִי יַעֲקֹב, וְשָׁכַחְתִּי עַל יְדֵי הַמִּיתָה אֶת הַמַּעֲשִׂים וְאֶת שְׁמִי. וְהִנֵּה הָאִישׁ שֶׁדַּרְכּוֹ לְבַזּוֹת לַאֲנָשִׁים וּלְצַעֲרָם בְּאוֹנָאַת דְּבָרִים וְהַלְבָּנַת פָּנִים וְלָשׁוֹן הָרָע וְלֵיצָנוּת, בְּוַדַּאי לֹא פַּעַם אַחַת נִכְשַׁל בָּזֶה בִּימֵי חַיָּיו, בְּוַדַּאי כַּמָּה מֵאוֹת פְּעָמִים עָשָׂה כָּזֶה לְכַמָּה מֵאוֹת אֲנָשִׁים, וּמִמֵּילָא נֶחֱשָׁבִים עָלָיו עֲוֹנוֹתֵיהֶם וְכָל אִישׁ וְאִישׁ יֵשׁ לוֹ שֵׁם אַחֵר וְהוּא מֻכְרָח לִסְבֹּל מִכֻּלָּם. וּמִמֵּילָא הוּא מְבֻלְבָּל מְאֹד שֶׁכָּל מַשְׁחִית בָּא לוֹ בִּפְנֵי עַצְמוֹ בְּשֵׁם אַחֵר, וְעַל כֵּן אֵינוֹ יוֹדֵעַ כְּלָל, אֵיךְ הוּא הָאֱמֶת, כְּשֶׁשּׁוֹאֲלִים אוֹתוֹ שֶׁיַּגִּיד שְׁמוֹ. וְלָזֶה יָעֲצוּ שֶׁיֹּאמַר בְּכָל יוֹם אֶת הַפָּסוּק הַמְרַמֵּז עַל שְׁמוֹ, שֵׁעַל יְדֵי זֶה יִזְכֹּר הֵיטֵב. וְגַם עַל יְדֵי זֶה יִתְבּוֹנֵן, אֵיךְ לִזָּהֵר מֵחֵטְא הַלָּשׁוֹן כְּדֵי שֶׁלֹּא יְשַׁנֶּה שְׁמוֹ הָאֲמִתִּי. וְנִרְאֶה עוֹד שֶׁלָּזֶה יָעֲצוּ לוֹמַר הַפָּסוּק אַחַר ''אֱלֹהַי, נְצֹר לְשׁוֹנִי מֵרָע'', וּכְאוֹמֵר, שֶׁעַל יְדֵי זֶה יִזְכֹּר שְׁמוֹ הָאֲמִתִּי וְלֹא יִשְׁתַּנֶּה: BB

@ עְנְינֵי שְמִירַת הַלָּשוֹן לְפִי סֵדֵר פָּרָשִיּוֹת הַתּוֹרָה 

~ פרק ט' - פרשת בראשית 

<B>פָּרָשַׁת בְּרֵאשִׁית </B>

[[גָּרְסִינַן]] בַּעֲרָכִין {דף ט''ו:}: אָמַר ר' יוֹחָנָן מִשּׁוּם רַבִּי יוֹסִי בֶּן זִמְרָא: כָּל הַמְסַפֵּר לָשׁוֹן הָרָע כְּאִלּוּ כָּפַר בָּעִקָּר, שֶׁנֶּאֱמַר {תהילים י''ב ה'}: ''אֲשֶׁר אָמְרוּ לִלְשֹׁנֵנוּ נַגְבִּיר שְׂפָתֵינוּ אִתָּנוּ, מִי אָדוֹן לָנוּ''. וְהַכַּוָּנָה, דְּדֶרֶךְ מִי שֶׁהוּא חֵץ שָׁחוּט לְשׁוֹנוֹ, לְהִשְׁתַּבֵּחַ לִפְנֵי אֲנָשִׁים תָּמִיד וְלוֹמַר: כַּאֲשֶׁר אֲנִי אֶפְתַּח רַק אֶת שְׂפָתַי עָלָיו, אֲכַלֶּנּוּ בִּלְשׁוֹנִי, וְיִהְיֶה לְמִרְמָס לִפְנֵי הַכֹּל, וּמִי יוּכַל לְהִתְגַבֵּר נֶגֶד לְשׁוֹנִי, וַאֲפִלּוּ אִם בַּפַּעַם הַזּוֹ לֹא אֲכַלֶּנּוּ כִּשְׁלֵמוּת, הֲלֹא שְׂפָתֵינוּ אִתָּנוּ, וְאוּכַל לְהַבְאִישׁ אֶת רֵיחוֹ בְּעֵינֵי הַבְּרִיוֹת, עַד שֶׁיִּהְיֶה לְבוּז בְּעֵינֵי הַכֹּל, וְאֵינוֹ חוֹשֵׁב כְּלָל שֶׁיֵּשׁ עֶלְיוֹן עַל כֹּל, שֶׁעֵינָיו מְשׁוֹטְטוֹת בְּכָל הָאָרֶץ. 

[[וּבֶאֱמֶת]] בְּכָל הָעֲבֵרוֹת יֵשׁ שֶׁבָּאוֹת מֵחֲמַת תַּאֲווֹת, וְיֵשׁ שֶׁבָּאוֹת מֵחֲמַת חֶמְדַּת הַמָּמוֹן, שֶׁהֵן הִתְגַּבְּרוּ עָלָיו, וְעַל יְדֵי זֶה נִכְשַׁל וְעָבַר, מַה שֶּׁאֵין כֵּן בְּסִפּוּר לָשׁוֹן הָרָע עַל חֲבֵרוֹ, שֶׁאֵין לוֹ שׁוּם הֲנָאָה מִזֶּה, כְּמוֹ דִּכְתִיב {קהלת י' י''א}: ''וְאֵין יִתְרוֹן לְבַעַל הַלָּשׁוֹן''. אֵין זֶה, כִּי אִם שֶׁדְבַר ה' בְּעֵינָיו כְּהֶפְקַר, וְאֵינוֹ חוֹשֵׁשׁ לַצִּוּוּי שֶׁל יוֹצֵר הַכֹּל, וְעַל כֵּן חֲשָׁבוּהוּ כְּאִלּוּ כּוֹפֵר בָּעִקָּר. 

[[וְעוֹד]] טַעַם כָּתְבוּ בְּסִפְרֵי יְרֵאִים, כִּי יָדוּעַ הוּא, שֶׁמִּי שֶׁהוּא רוֹצֶה לְדַבֵּר לָשׁוֹן הָרָע, הוּא מִסְתַּכֵּל בְּכָל צְדָדָיו אוּלַי עוֹמֵד שָׁם הָאִישׁ הַהוּא וְעוֹשֶׂה עַיִן שֶׁל מַעְלָה, כְּאִלּוּ אֵינָהּ רוֹאָה, חַס וְשָׁלוֹם, וּכְמוֹ שֶׁאָמְרוּ חֲזַ''ל בְּגַנָּב. 

[[וְכַאֲשֶׁר]] נִתְבּוֹנֵן עוֹד נִמְצָא, שֶׁהַלָּשׁוֹן הָרָע הָרִאשׁוֹן שֶׁבָּא לָעוֹלָם הָיָה עַל יְדֵי הַנָּחָשׁ וְעַל יְדֵי כְּפִירָה בֵּאלֹקִים חַיִּים, שֶׁאָמַר לְחַוָּה {בראשית ג' ה'}: ''כִּי יֹדֵעַ אֱלֹקִים כִּי בְּיוֹם אֲכָלְכֶם מִמֶּנּוּ, וְנִפְקְחוּ עֵינֵיכֶם'', וּכְפֵרוּשׁ רַשִּׁ''י בְּשֵׁם הַמִּדְרָשׁ שֶׁאָמַר: כָּל אֻמָּן שׂוֹנֵא אֶת בְּנֵי אֻמָּנוּתוֹ, מִן הָאִילָן הַזֶּה אָכַל וּבָרָא אֶת הָעוֹלָם, אִכְלוּ אַתֶּם, וְנִפְקְחוּ עֵינֵיכֶם, וִהְיִיתֶם כֵּאלֹקִים יוֹצְרֵי עוֹלָמוֹת. וְזֶה גָּרַם מִיתָה לְכָל בָּאֵי עוֹלָם. וְעָנְשׁוֹ הָיָה מִדָּה בְּמִדָה, שֶׁכָּל הַבְּרִיוֹת שׂוֹנְאִים אוֹתוֹ וְרוֹצִים לְהָרְגוֹ, וּכְמוֹ שֶׁאָמַר הַכָּתוּב {שם ט''ו}: ''וְאֵיבָה אָשִׁית וְגוֹ', הוּא יְשׁוּפְךָ רֹאשׁ''. [מִלְּבַד שְׁאָר הָעֳנָשִׁים שֶׁהֻטְּלוּ עָלָיו, נִקְצְצוּ רַגְלָיו, כְּמוֹ דִּכְתִיב {שם י''ד}: ''עַל גְּחֹנְךָ תֵּלֵךְ'', וּמַאֲכָלוֹ עָפָר, כְּדִכְתִיב {שם י''ד}: ''וְעָפָר תֹּאכַל'' וְגוֹ'], וְנִטַּל מִמֶּנּוּ כֹּחַ הַדִּבּוּר. 

[[וְאַף]] בַּעַל לָשׁוֹן הָרָע הוּא כֵּן. כְּשֶׁיִּתְפַּרְסֵם לַאֲנָשִׁים טִבְעוֹ הָרָע, הַכֹּל יִשְׂנְאוּהוּ וְיִשְׁמְרוּ עַצְמָם מִמֶּנּוּ, פֶּן יַעֲשֵׂם לְבוּז וּלְחֶרְפָּה, וְגַם לֶעָתִיד לָבוֹא, אֲפִלּוּ כְּשֶׁיִּזְכֶּה לָקּוּם בִּתְחִיָּה, יִהְיֶה כְּאִלֵּם מַמָּשׁ, לֹא יִפְתַּח פִּיו, וּכְמוֹ שֶׁאָמְרוּ חֲזַ''ל {דברים רבה ו'}, שֶׁעָתִיד הַקָּדוֹשׁ בָּרוּךְ הוּא לַחְתֹּךְ לְשׁוֹנָם שֶׁל בַּעֲלֵי לָשׁוֹן הָרָע, שֶׁנֶּאֱמַר {תהילים י''ב ד'}: ''יַכְרֵת ה' כָּל שִׂפְתֵי חֲלָקוֹת, לָשׁוֹן מְדַבֶּרֵת גְּדֹלוֹת'', וִכַוָּנָתָם הִיא לְעֵת הַתְּחִיָּה. וּמִי יוּכַל לְשַׁעֵר גֹּדֶל יּ צַעֲרוֹ שֶל הָאִישׁ הַהוּא וּבִזְיוֹנוֹ לָנֶצַח, שֶׁאָז יֵדְעוּ הַכֹּל טִבְעוֹ שֶׁל הָאִישׁ ט הַהוּא, שֶׁהָיָה אִישׁ רַע מַעֲלָלִים, וּבִשְׂפָתָיו הַחֲלַקְלַקּוֹת הָיָה מַטִּיל שִׂנְאָה בֵּין אִישׁ לְרֵעֵהוּ, וּכְמוֹ שֶׁאָמַר הַכָּתוּב {קהלת י''ב י''ג}: ''סוֹף דָּבָר הַכֹּל נִשְׁמָע'', וְתִרְגֵּם בַּתַּרְגּוּם: כָּל עוֹבְדֵי בְּנֵי עָלְמָא עֲתִידִין דְּיִתְפַּרְסְמוּן וְכוּ' {כל מעשי בני אדם עתידין שיתפרסמו וכו'}. עַיֵּן שָׁם. וְעַל כֵּן בָּא עָלָיו הָעֹנֶשׁ הַזֶּה, שֶׁכָּל אֲנָשִׁים קָמוּ בְּחַיּוּתָן וּבְדִבּוּרָם בִּשְׁלֵמוּת כְּמֵאָז, וְזֶה הָאִישׁ כְּאִלֵּם מַמָּשׁ. מִכָּל זֶה יוּכַל הָאָדָם לְהִתְבּוֹנֵן חֹמֶר הֶעָוֹן, שֶׁהוּא נוֹגֵעַ לְנַפְשׁוֹ בָּזֶה וּבַבָּא. 

[[וְדַע]] עוֹד, דִּכְשֵׁם שֶׁהַנָּחָשׁ נֶעֱנַשׁ בְּעִנְיַן מְזוֹנוֹ, כְּדִכְתִיב: ''וְעָפָר תֹּאכַל כָּל יְמֵי חַיֶּיךָ'', כֵּן הוּא מִי שֶׁהוּא בַּעַל לָשׁוֹן הָרָע נֶעֱנַשׁ בַּעֲוֹנוֹ, כְּמוֹ שֶׁכָּתַב בְּ''סֵפֶר הַקָּנֶה'', וְזֶה לְשׁוֹנוֹ: רְאֵה וְהָבֵן, שֶׁכָּל הַמּוֹצִיא לָשׁוֹן הָרָע מִפִּיו, נִדּוֹן בְּצָרַעַת. וּמְסַיֵּם שָׁם בְּסוֹף דְּבָרָיו, שֶׁמִּי שֶׁאֵינוֹ נַעֲשֶׂה מְצֹרָע, נִדּוֹן כַּעֲנִיּוּת, וּשְׁקוּלָה הָעֲנִיּוּת כְּצָרַעַת, וַהֲרֵי הוּא עָנִי הַנִּמְסָר בִּידֵי אָדָם. עַיֵּן שָׁם. 

[[וּבֶאֱמֶת]] לְפֶלֶא הוּא בְּעֵינַי, שֶׁטֶּבַע בְּנֵי הָאָדָם לְחַפֵּשׂ סְגֵלּוֹת וּבְרָכוֹת מֵאֲנָשִׁים גְּדוֹלִים לְהַצְלָחָה עַל פַּרְנָסָה, וּמַה יּוֹעִילוּ לָהֶם כָּל הַסְּגֻלּוֹת וְהַבְּרָכוֹת, אִם, חַס וְשָׁלוֹם, הוּא מֻרְגָּל בְּזֶה הַחֵטְא שֶׁל לָשׁוֹן הָרָע וּרְכִילוּת, הֲרֵי יֵשׁ עַל זֶה אָרוּר מְפֹרָשׁ בַּתּוֹרָה {דברים כ''ז כ''ד}: ''אָרוּר מַכֶּה רֵעֵהוּ בַּסָּתֶר'', שֶׁהוּא קָאֵי עַל לָשׁוֹן הָרָע, כְּמוֹ שֶׁפֵּרֵשׁ רַשִּׁ''י. וְאָמְרוּ חֲזַ''ל {שבועות ל''ו.}: אָרוּר, בּוֹ קלָלָה, בּוֹ נִדּוּי. וְזֶה לֹא יָצָא מִפִּי אִישׁ אֶחָד, כִּי אִם בְּהֶסְכֵּם כָּל יִשְׂרָאֵל בְּצֵרוּף הַכֹּהֲנִים וְהַלְוִיִּם, כְּדִכְתִיב בַּקְּרָא, וַהֲרֵי הוּא מְכַלֶּה הַשְׁפָּעָתוֹ. 

[[וְאִם]] הָיוּ שׁוֹמְעִים לִדְבָרַי, הָיִיתִי מְיַעֵץ לָהֶם יוֹתֵר, שֶׁיִּשְׁמְרוּ עַצְמָם בִּזְהִירוּת יְתֵרָה מִזֶּה הַחֵטְא, וּבִפְרָט מִלַּעֲשׂוֹת בְּפֹעַל מַמָּשׁ רַע לַחֲבֵרוֹ מֵעִנְיַן גֶּזֶל וְחָמָס וְאוֹנָאָה וְכַיּוֹצֵא בָּזֶה, [שֶׁזֶּה בְּוַדַּאי גּוֹרֵם גָּדוֹל שֶׁיְּבֻזְבְּזוּ נְכָסָיו עַל יְדֵי זֶה וְיֵרְדוּ לְטִמְיוֹן, כְּמוֹ שֶׁכָּתַבְנוּ בְּקוֹנְטְרֵס ''שְׂפַת תָּמִים'' בְּפֶרֶק שֵׁנִי וּשְׁלִישִׁי מִכַּמָּה פְּסוּקים וּמַאַמְרֵי חֲזַ''ל, עַיֵּן שּׁשָׁם], שֶׁאָז בְּוַדַּאי יִתְבָּרְכוּ נִכְסֵיהֶם יוֹתֵר מִכָּל הַסְּגֻלּוֹת, וּכְמוֹ שֶׁיָּדוּעַ, שֶׁכָּל הָאֲרוּרִים פָּתְחוּ מִתְּחִלָּה בִּבְרָכָה וְאָמְרוּ: ''בָּרוּךְ אֲשֶׁר לֹא יַכֶּה אֶת רֵעֵהוּ'', וְכָל יִשְׂרָאֵל עָנוּ עַל זֶה אָמֵן, וּבְוַדַּאי תִּתְקַיֵּם הַבְּרָכָה הַזּוֹ. 

~ פרק י' - פרשת נח ופרשת ויצא 

<b>פָּרָשַׁת נֹחַ</b> 

 ''וַיַּגֶּד לִשְׁנֵי אֶחָיו בַּחוּץ'' {בראשית ט' כ''ב}. סִפְּרָה לָנוּ הַתּוֹרָה עֲוֹנוֹ, דִּלְבַד שֶׁלֹּא כִּסָּהוּ בְּעַצְמוֹ, עוֹד סִפֵּר בַּחוּץ, הַיְנוּ בַּשּׁוּק, כְּמוֹ שֶׁתִּרְגֵּם הַתַּרְגּוּם, וְלֹא חָשַׁשׁ כְּלָל עַל קְלוֹנוֹ, שֶׁלֹּא לְבַזּוֹתוֹ בִּפְנֵי אֲנָשִׁים, וּלְכָךְ קִּלְּלוֹ. 

<b>פָּרָשַׁת וַיֵּצֵא</b> 

בְּפָרָשַׁת וַיֵּצֵא בִּקֵּשׁ יַעֲקֹב אָבִינוּ {בראשית כ''ח כ'}: ''וּשְׁמָרַנִי בַּדֶּרֶךְ הַזֶּה אֲשֶׁר אָנֹכִי הוֹלֵךְ''. אִיתָא בַּמִּדְרָשׁ: ''וּשְׁמָרַנִי'' מִלָּשׁוֹן הָרָע, וּכְעֵין זֶה אָמְרוּ חֲזַ''ל בְּסִפְרִי עַל הַפָּסוּק {דברים כ''ג י'}: ''כִּי תֵצֵא (לַמִּלְחָמָה) מַחֲנֶה עַל אֹיְבֶיךָ, וְנִשְׁמַרְתָּ מִכֹּל דָּבָר רָע'', שֶׁהוּא מְרַמֵּז עַל לָשׁוֹן הָרָע. וּפָשׁוּט, שֶׁבְּעֵת שֶׁאָדָם הוֹלֵךְ בִּמְקוֹם סַכָּנָה, צָרִיךְ שְׁמִירָה יְתֵרָה, וּכְדִכְתִיב הָתָם {שם ט''ו}: ''כִּי ה' אֱלֹקֶיךָ מִתְהַלֵּךְ בְּקֶרֶב מַחֲנֶךָ לְהַצִּילְךָ'' וְגוֹ'. וְיָדוּעַ, שֶׁבַּעֲוֹן לָשׁוֹן הָרָע מִסְתַּלֶּקֶת הַשְּׁכִינָה מִיִּשְׂרָאֵל, וְאֵין לוֹ מִי שֶׁיִּשְׁמְרֶנּוּ. וְכֵן בְּיַעֲקֹּב, כְּשֶׁהָלַךְ אֵצֶל לָבָן, שֶׁהוּא מְקוֹם סַכָּנָה, וּכְמוֹ שֶׁאָנוּ יוֹדְעִין מִסּוֹף מַעֲשֶׂה, שֶׁרָדַף אַחֲרָיו לְהָרְגוֹ, לוּלֵא שֶׁהַקָּדוֹשׁ בָּרוּךְ הוּא הִצִּיל אוֹתוֹ, וּכְדִכְתִיב {דברים כ''ו ה'}: ''אֲרַמִּי אֹבֵד אָבִי'', לָכֵן בִּקֵּשׁ יַעֲקֹב אָבִינוּ שֶׁלֹּא יִכָּשֵׁל בָּזֶה. 

~ פרק י''א - פרשת וישב 

<b>פָּרָשַׁת וַיֵּשֶׁב</b> 

[[הִנֵּה]] עִנְיַן יוֹסֵף עִם אֶחָיו. הֶאֱרִיכָה הַתּוֹרָה מְאֹד בְּסִפּוּר הָעִנְיָן אוֹדוֹתָיו וְאוֹדוֹת אֶחָיו, וְנִתְגַּלְגֵּל הַדָּבָר מִזֶּה סִבַּת יְרִידָתוֹ לְמִצְרַיִם, וְעוֹד כַּמָּה עִנְיָנִים נוֹרָאִים, שֶׁנִּשְׁתַּלְשְׁלוּ עַל יְדֵי זֶה, כְּדֵי שֶׁמִּזֶּה יִקַּח כָּל אָדָם מוּסָר אֵיךְ שֶׁצָּרִיךְ לִשְׁמֹר פִּיו וּלְשׁוֹנוֹ. י 

[[וְהִנֵּה]] בְּאָבוֹת {א' י''ג} אִיתָא, שֶׁהִלֵּל הָיָה אוֹמֵר: אִם אֵין אֲנִי לִי, מִי לִי וְכוּ'. זֶה הַמַּאֲמָר כּוֹלֵל הַרְבֵּה מְאֹד מְאֹד. לְפִי פְּשׁוּטוֹ הוּא מְרַמֵּז עַל עִנְיַן זְרִיזוּת לַעֲבוֹדַת ה', וְאוֹמֵר: אִם אֵין הָאָדָם בְּעַצְמוֹ מִזְדָּרֵז בְּעוֹדוֹ בְּחַיָּיו וּבְעוֹדוֹ בְּכֹחוֹ, מִי יָכוֹל לְהוֹעִיל לוֹ? וּכְמַאֲמַר הַכָּתוּב {קהלת ט' י'}: ''כָּל אֲשֶׁר תִּמְצָא יָדְךָ לַעֲשׂוֹת בְּכֹחֲךָ עֲשֵׂה'', בְּכֹחֲךָ דַּיְקָא. וּכְבָר הֶאֱרַכְנוּ בָּזֶה בְּמָקוֹם אַחֵר, שֶׁהָאָדָם לֹא יָכוֹל לִסְמֹךְ עַל בָּנָיו כִּי אִם מְעַט מִן הַמְּעַט, וְהָעִקָּר לְהָכִין לְעַצְמוֹ צֵידָה לְבֵית מוֹעֲדוֹ. וּלְפִי זֶה יֹאמַר הִלֵּל מַאֲמָר פָּשׁוּט: אִם הָאָדָם בְּעַצְמוֹ לֹא יֵיטִיב לְנַפְשׁוֹ, מִי יָכוֹל לְהֵיטִיב לוֹ? 

[[וְעוֹד]] רָמַז בָּזֶה עִנְיָן נוֹרָא, וְהוּא: אִם הָאָדָם בְּעַצְמוֹ לֹא יַעֲשֶׂה לוֹ רָעָה, מִי יוּכַל לַעֲשׂוֹת לוֹ רָעָה? כִּי הָאֱמֶת כָּל הָעִנְיָנִים שֶׁבָּעוֹלָם שֶׁנִּסְבָּבִים לָאָדָם, הֵן לְטוֹב וְהֵן לְרַע, הַכֹּל הָאָדָם מְסַבֵּב לְעַצְמוֹ. וְהָעִנְיָן הַזֶּה שֶׁאָנוּ מְדַבְּרִים בּוֹ, עִנְיַן הַיְרִידָה לְמִצְרַיִם, סִבָּה הָרִאשׁוֹנָה, מִפְּנֵי שֶׁאָמַר אַבְרָהָם אָבִינוּ עָלָיו הַשָּׁלוֹם {בראשית ט''ו ח'}: ''בַּמָּה אֵדַע כִּי אִירָשֶׁנָּה''? הֵשִׁיב לוֹ הַקָּדוֹשׁ בָּרוּךְ הִוּא {שם י''ג}: ''יָדֹעַ תֵּדַע כִּי גֵּר יִהְיֶה זַרְעֲךָ בָּאָרֶץ''. וְאָמְרוּ חֲזַ''ל {שבת פ''ט:}: רָאוּי הָיָה יַעֲקֹב אָבִינוּ לֵירֵד בְּשַׁלְשְׁלָאוֹת שֶׁל בַּרְזֶל לְמִצְרַיִם, אֶלָּא שֶׁזְּכוּתוֹ גָּרְמָה לוֹ שֶׁנָּהֲגוּ עִמּוֹ דֶּרֶךְ כָּבוֹד לָבוֹא לִבְנוֹ הַמּוֹלֵךְ בְּמִצְרַיִם. 

[[וְסִבַּת]] הַדָּבָר שֶׁיּוֹסֵף יִהְיֶה הַמּוֹלֵךְ, וּשְׁאָר בָּנָיו יִהְיוּ נִכְנָעִים לוֹ, גַּם כֵּן גָּרַם יַעֲקֹב אָבִינוּ בְּעַצְמוֹ לָזֶה, בְּשָׁעָה שֶׁחָרָה אַפּוֹ שֶׁל יַעֲקֹב עַל רָחֵל שֶׁאָמְרָה {בראשית ל' א'}: ''הָבָה לִי בָּנִים, וְאִם אַיִן מֵתָה אָנֹכִי''. וְעָנָה לָהּ {שם ב'}: ''הֲתַחַת אֱלֹקִים אָנֹכִי, אֲשֶׁר מָנַע מִמֵּךְ פְּרִי בָטֶן''? אִיתָא בַּמִּדְרָשׁ, שֶׁאָמַר הַקָדוֹשׁ בָּרוּךְ הוּא: וְכִי כָּךְ עוֹנִין אֶת הַמְעוּקוֹת? חַיֶּיךָ, שֶׁבָּנֶיךָ עוֹמְדִים לִפְנֵי בְּנָהּ. 

[[כְּלַל]] הַדָּבָר הָאָדָם צָרִיךְ לִהְיוֹת מְאֹד זָהִיר בְּדִבּוּרָיו, שֶׁהוּא בְּדִבּוּרוֹ מְסַדֵּר בָּזֶה אֶת הַהַנְהָגָה לְעַצְמוֹ, אִם יִתְנַהֲגוּ עִמּוֹ בְּמִדַּת הַחֶסֶד אוֹ לְהֶפֶךְ, חַס וְשָׁלוֹם. 

''וַיָּבֵא יוֹסֵף אֶת דִּבָּתָם רָעָה אֶל אֲבִיהֶם'' {בראשית ל''ז ב'}. שֶׁאָמַר, שֶׁהָיוּ קּוֹרִין לַאֲחֵיהֶם עֲבָדִים וְשֶׁחֲשׁוּדִים עַל הָעֲרָיוֹת וְשֶׁחֲשׁוּדִים עַל אֵיבָר מִן הַחַי. וְהִנֵּה הַכָּתוּב סִפֵּר לָנוּ, שֶׁלֹּא דִּבֵּר זֶה לְשׁוּם אָדָם, רַקּ לַאֲבִיהֶם, וְכַוָּנָתוֹ הָיְתָה כְּדֵי שֶׁיּוֹכִיחֵם אָבִיו, וְאַף עַל פִּי כֵן עָשָׂה שֶׁלֹּא כַּהֹגֶן, שֶׁהָיָה לוֹ לְהוֹכִיחָם בְּעַצְמוֹ מִתְּחִלָּה עַל זֶה, שֶׁדִּין הוֹכָחָה הוּא אֲפִלּוּ תַּלְמִיד לְרַב, וְלֹא לְגַלּוֹת לְאָבִיו. וְאֶפְשָׁר שֶׁהָיוּ מוֹדִין לוֹ בְּמַה שֶׁקּוֹרִין לָהֶם עֲבָדִים, שֶׁלֹּא כַּדִּין הוּא, כִּי בֶּאֱמֶת יַעֲקֹב קֹדֶם שֶׁנְּשָׂאָן שִׁחְרְרָן וּלְקָחָן לְנָשִׁים, כְּמַאֲמַר הַכָּתוּב {בראשית ל''ז ב'}: ''נְשֵׁי אָבִיו'', אוֹ שֶׁהָיוּ מַרְאִין לוֹ עַל עֶצֶם הַחֲשָׁד, שֶׁטָּעוּת הוּא. וּמַה שֶּׁאָמַר שֶׁחֲשׁוּדִים עַל הָעֲרָיוֹת, טָעוּת הָיְתָה, שֶׁעַל יְדֵי סֵפֶר הַיְצִירָה בָּרְאוּ גֹּלֶם כִּתְמוּנַת אִשָּׁה. 

[[וְאָמְרוּ]] חֲזַ''ל עַל זֶה בַּמִּדְרָשׁ {בראשית רבה מ''ד} {משלי ט''ז י''א}: ''פֶּלֶס וּמֹאזְנֵי מִשְׁפָּט לַה''', שֶׁעַל כֻּלּוֹ נֶעֱנַשׁ מִדָּה בְּמִדָּה: עַל שֶׁאָמַר: קוֹרִין לַאֲחֵיהֶם עֲבָדִים, [וְהַיְנוּ שֶׁאִם כֵּן רְאוּיִים לְהִמָּכֵר לַעֲבָדִים מִדָּה בְּמִדָּה, עַיֵּן בְּקדּוּשִׁין {דף ע:}] ''לְעֶבֶד נִמְכַּר יוֹסֵף". וְעַל שֶׁאָמַר, שֶׁחֲשׁוּדִים עַל הָעֲרָיוֹת חֲשָׁדוּהוּ כָּל מִצְרַיִם בְּאֵשֶׁת פּוֹטִיפַר. וְשֶׁאָמַר שֶׁחֲשׁוּדִין עַל אֵיבָר מִן הַחַי, מִשּׁוּם שֶׁלֹּא רָאָה אוֹתָם שׁוֹחֲטִים טָעוּת הָיְתָה, וְהוֹדִיעַ לָנוּ הַכָּתוּב {בראשית ל''ז ל''א}: ''וַיִּשְׁחֲטוּ שְׂעִיר עִזִּים'' בִּמְכִירָתוֹ, וְלֹא אֲכָלוּהוּ חַי. 

''וְיִשְׂרָאֵל אָהַב אֶת יוֹסֵף מִכָּל בָּנָיו, כִּי בֶּן זְקוּנִים הוּא לוֹ'' {בראשית ל''ז ג'}. הוֹדִיעָנוּ הַכָּתוּב בָּזֶה, שֶׁלֹּא קַבֵּל יַעֲקֹב אָבִינוּ הַלָּשׁוֹן הָרָע, שֶׁהֵבִיא עֲלֵיהֶם, וְאָהֲבוֹ רַק מִטַּעַם שֶׁבֶּן זְקוּנִים הוּא לוֹ. 

''וַיַּחֲלֹם יוֹסֵף חֲלוֹם וְגוֹ', הַמָּלֹךְ תִּמְלֹךְ עָלֵינוּ'' וְגוֹ' {שם ח'}. הֶאֱרִיךְ הַכָּתוּב בְּעִנְיַן הַחֲלוֹמוֹת, לְהַצְדִּיק קְצָת אֶת הַשְּׁבָטִים מֵאַיִן בָּאוּ לְשִׂנְאָה גְּדוֹלָה כָּזֹאת, שֶׁיַּעֲלֶה בְּלִבָּם לְסַלְּקוֹ מִן הָעוֹלָם, וְהוּא מִפְּנֵי שֶׁחָשְׁבוּ שֶׁרוֹצֶה לִמְלֹךְ עֲלֵיהֶם, וּלְכָךְ הוּא מְסַפֵּר דִּבָּה רָעָה לַאֲבִיהֶם, כְּדֵי שֶׁאֲבִיהֶם יְסַלְּקָם מֵעַל פָּנָיו, [וּכְמוֹ שֶׁפֵּרֵשׁ רַשִּׁ''י {בראשית ל''ז ח'}: ''עַל חֲלֹמֹתָיו וְעַל דְּבָרָיו'' עַל הַדִּבָּה הָרָעָה שֶׁהֵבִיא, וְהָיוּ לָהֶם דְּבָרִים הַנִּכָּרִים מִכְּתֹנֶת הַפַּסִּים שֶׁעָשָׂה לוֹ, מִסְּתָמָא קִבֵּל דְּבָרָיו]. וְאֶפְשָׁר, חַס וְשָׁלוֹם, יַסְכִּים לָזֶה שֶׁהוּא יִהְיֶה הַגְּבִיר עֲלֵיהֶם, וּכְעִנְיָן שֶׁאָמַר יִצְחָק לְיַעֲקֹּב {בראשית כ''ז כ''ט}: ''הֱוֵה גְּבִיר לְאַחֶיךָ, וְיִשְׁתַּחֲווּ לְךָ בְּנֵי אִמֶּךָ''. אוֹ, חַס וְשָׁלוֹם, יְסַלְּקָם לְגַמְרֵי, וּכְעִנְיָן שֶׁאָמַר נֹחַ {בראשית ט' כ''ה}: ''אָרוּר כְּנָעַן, עֶבֶד עֲבָדִים יִהְיֶה לְאֶחָיו'', וּלְכָךְ חָשְׁבוּ עֵצָה אֵיךְ לְהִפָּטֵר מִמֶּנּוּ. 

''וַיִּשְׁלָחֵהוּ מֵעֵמֶק חֶבְרוֹן'' {שם י''ד} מֵעֵצָה עֲמֻקָּה שֶׁל אוֹתוֹ צַדִּיקּ, הַקָּבוּר בְּחֶבְרוֹן, לְקַיֵּם מַה שֶּׁנֶּאֱמַר {בראשית ט''ו י''ג}: ''כִּי גֵּר יִהְיֶה זַרְעֲךָ בְּאֶרֶץ לֹא לָהֶם''. הַנִּרְאֶה לַעֲנִיּוּת דַּעְתִּי שֶׁמִּצְרַיִם הָיְתָה עֶרְוַת הָאָרֶץ, מְקוֹם טֻמְאָה מְאֹד, וּלְכָךְ הֻסְכַּם שֶׁמִּתְּחִלָּה יָבוֹא אֶחָד מִבְּנֵי יַעֲקֹּב לְפַרְסֵם שָׁם אֱמוּנַת הַהַשְׁגָּחָה, וּכְדִכְתִיב {בראשית מ''א כ''ח}: ''אֲשֶׁר הָאֱלֹקִים עוֹשֶׂה הֶרְאָה אֶת פַּרְעֹה''. וְכֵן בְּמַה שֶּׁצִּוָּה אַחַר כָּךְ אוֹתָם שֶׁיִּמּוֹלוּ, וְהַכֹּל כְּדֵי לְהַחֲלִישׁ אֶת כֹּחַ הַטֻּמְאָה, שֶׁיִּהְיֶה רָאוּי אַחַר כָּךְ לִבְנֵי יִשְׂרָאֵל לָגוּר שָׁם; 

''וַיִּמְצָאֵהוּ אִישׁ, וְהִנֵּה תֹּעֶה בַּשָּׂדֶה'' וְגוֹ' {שם ט''ו}. הֶאֱרִיךְ הַכָּתוּב, כְּדֵי שֶׁלֹּא יִפָּלֵא, אֵיךְ נִסְבְּבָה צָרָה גְּדוֹלָה כָּזוֹ עַל יְדֵי שְׁלִיחוּת מִצְוָה, שֶׁהָלַךְ לְקַיֵּם רְצוֹן אָבִיו, וְגַם אֵיךְ נִסְבַּב עַל יְדֵי יַעֲקֹּב עִנְיָן כָּזֶה, וְסִפֵּר לָנוּ הַכָּתוּב, כִּי הַשְּׁלִיחוּת נִשְׁלְמָה בִּשְׁכֶם, וּמַה שֶּׁהָלַךְ אַחַר כָּךְ הָיָה מֵעַצְמוֹ. 

''כִּי שָׁמַעֶתִּי אֹמְרִים: נֵלְכָה דֹּתָיְנָה'' {שם י''ז}. וּפֵרֵשׁ רַשִּׁ''י: לְבַקֵּשׁ לְךָ נִכְלֵי דָּתוֹת, שֶׁיְּמִיתוּךָ בָּהֶם. הָעִנְיָן הוּא, שֶׁהֻחְלַט אֶצְלָם, שֶׁהוּא בַּעַל לָשׁוֹן הָרָע וּמַטִּיל שִׂנְאָה עֲלֵיהֶם אֵצֶל אֲבִיהֶם, וּמִי יוֹדֵעַ כַּמָּה מַחֲלֹקֶת יְסֻבַּב עַל יָדוֹ בֵּינֵיהֶם, וְחִפְּשׂוּ עֵצָה לְהִפָּטֵר מִמֶּנּוּ בְּאֵיִזֶה אֹפֶן שֶׁהוּא, שֶׁעַל פִּי הַדִּין לֹא יִהְיוּ בִּכְלַל רוֹצְחִים, וּמַה שֶּׁיּוּמַת עַל יְדֵי גְּרָמָא דִּידְהוּ, לֹא חָשְׁשׁוּ לָזֶה. וְעַל כֵּן אִיתָא בַּמִּדְרָשׁ, שֶׁשִׁסּוּ עָלָיו אֶת הַכְּלָבִים (וּמַה שֶּׁאָמְרוּ {בראשית ל''ז כ'}: ''לְכוּ וְנַהַרְגֵהוּ'', לֹא הֲרִיגָה מַמָּשׁ אֶלָּא עַל יְדֵי גְּרָמָא דִּידְהוּ). וְיָדוּעַ מַה דְּאִיתָא בַּגְּמָרָא {מכות כ''ג.}: כָּל הַמְסַפֵּר לָשׁוֹן הָרָע, רָאוּי לְהַשְׁלִיכוֹ לַכְּלָבִים, שֶׁנֶּאֱמַר {שמות כ''ג א'}: ''לֹא תִשָׂא שֵׁמַע שָׁוְא'', וְסָמִיךְ לֵהּ {שמות כ''ב ל'}: ''לַכֶּלֶב תַּשְׁלִיכוּן אוֹתוֹ''. וְהִנֵּה אִיתָא בַּגְּמָרָא {בבא קמא כ''ד:}: שִׁסָּה בּוֹ אֶת הַכֶּלֶב פָּטוּר, וְאַף בְּוַדַּאי שֶׁבְּדִינֵי שָׁמַיִם חַיָּב עַל גְּרָמָא גַּם כֵּן, חָשְׁבוּ בְּנַפְשָׁם שֶׁבְּדִינֵי שָׁמַיִם לֹא יִתְחַיְּבוּ, מִפְּנֵי שֶׁהוּא בַּעַל לָשׁוֹן הָרָע וּמַחֲלֹקֶת. 

''הַשְׁלִיכוּ אֹתוֹ אֶל הַבּוֹר הַזֶּה אֲשֶׁר בַּמִּדְבָּר וְגוֹ', לְמַעַן הַצִּיל אֹתוֹ מִיָּדָם לַהֲשִׁיבוֹ אֶל אָבִיו''. נִמְצָא דְּבַעֲצָתוֹ הָיְתָה טוֹבָה לְיוֹסֵף, שֶׁנִּצַּל מִיָּדָם, וּמִכָּל מָקוֹם עֶצֶם הַהַשְׁלָכָה הָיְתָה סַכָּנָה, שֶׁהָיוּ שָׁם נְחָשִׁים וְעַקְרַבִּים, (אַךְ הוּא לֹא יָדַע מִזֶּה, דְּאִי לָאו הָכִי {דאם לא כן} הוּא בִּכְלַל רְצִיחָה מַמָּשׁ, שֶׁהֲרֵי אָמְרוּ בְּסוֹף יְבָמוֹת {קכ''א:}: נָפַל לְבוֹר מָלֵא נְחָשִׁים וְעַקְרַבִּים מְעִידִין עָלָיו שֶׁמֵּת), וּלְקַמָּן נְבָאֵר מִדָּה בְּמִדָּה שֶׁהָיְתָה בָּזֶה; 

''וַיֵּשְׁבוּ לֶאֱכָל לָחֶם'' וְגוֹ'. סִפֵּר לָנוּ הַכָּתוּב, שֶׁעָשׂוּ עַוְלָה בָּזֶה, כִּי אֲפִלּוּ לֶעָוֹן הַיּוֹתֵר גָּדוֹל, שֶׁחַיָּבִין מִיתָה עָלָיו, מִכָּל מָקוֹם צָרִיךְ הֲלָנַת הַדִּין, שֶׁאוֹתוֹ הַלַּיְלָה הָיוּ מְחֻיָּבִים לְהִתְבּוֹנֵן בְּעֶצֶם הַדִּין, וְלֹא לְהִתְעַסֵּק בְּעִנְיְנֵי אֲכִילָה, וּלְקַמָּן נְבָאֵר הַצַּעַר מִדָּה בְּמִדָּה, שֶׁהָיָה לָהֶם עַל זֶה. 

''וְהִנֵּה אֹרְחַת יִשְׁמְעֵאלִים וְגוֹ' לְהוֹרִיד מִצְרָיְמָה''. סִפֵּר לָנוּ הַכָּתוּב, כִּי מַה שֶּׁהָאָדָם רוֹצֶה לְהָרַע לַחֲבֵרוֹ, בְּזוֹ הַסִּבָּה גּוּפָא, דֶּרֶךְ ה' יִתְבָּרַךְ לְהֵיטִיב לוֹ. וְכָאן, שֶׁמְּכָרוּהוּ לַיִּשְׁמְעֵאלִים, הֱבִיאוּהוּ לְמִצְרַיִם לְבֵית פּוֹטִיפַר, וְשָׁם הָיָה נִסָּיוֹן וְעָמַד בּוֹ, וּבִזְכוּתוֹ עָלָה לִגְדֻלָּה; 

''וַיֹּאמֶר יְהוּדָה אֶל אֶחָיו: מַה בֶּצַע כִּי נַהֲרֹג וְגוֹ', לְכוּ וְנִמְכְּרֶנּוּ לַיִּשְׁמְעֵאלִים'' וְגוֹ'. וּבַעֲצָתוֹ זוֹ מִצַּד אֶחָד נִסְבְּבָה לְיוֹסֵף טוֹבָה גְּדוֹלָה, שֶׁנִּצַּל מִמָּוֶת, וּמִצַּד שֵׁנִי רָעָה גְּדוֹלָה, שֶׁהִסְכִּימוּ לְמָכְרוֹ לְעֶבֶד; , וַיִּמְכְּרוּ אֶת יוֹסֵף לַיִּשְׁמְעֵאלִים בְּעֶשְׂרִים כָּסֶף וְגוֹ'. וַיִּקְרַע יַעֲקֹב שִׂמְלוֹתָיו וְגוֹ', וַיִּתְאַבֵּל עַל בְּנוֹ יָמִים רַבִּים''. 

[[וּמִכָּאן]] וָאֵילָךְ הִתְחִיל הַכָּתוּב לְסַפֵּר הָענָשִׁים וְהַבִּזְיוֹנוֹת שֶׁסָּבְלוּ עֲבוּר זֶה, וְהַכֹּל מִדָּה בְּמִדָּה. רִאשׁוֹן לַכֹּל נֶעֱנַשׁ יְהוּדָה, שֶׁהוּא הָיָה הַסִּבָּה לַמְּכִירָה, שֶׁנַּעֲשָׂה אָבֵל עַל בָּנָיו, וּבְוַדַּאי קָרַע עֲלֵיהֶם גַּם כֵּן כַּדִּין, וְגַם אֶחָיו לֹא נִפְטְרוּ מֵעֹנֶשׁ הַקְּרִיעָה, שֶׁגַּם הֵם קָרְעוּ בְּרֹב צַעֲרָם אֶת בִּגְדֵיהֶם, כַּאֲשֶׁר כָּתוּב בְּסוֹף מִקֵּץ. וְעַל שֶׁכָּתוּב, שֶׁהִתְאַבֵּל עַל בְּנוֹ יָמִים רַבִּים, לָכֵן כָּתוּב גַּם כֵּן {בראשית ל"ח י''ב}: "וַיִּרְבּוּ הַיָּמִים, וַתָּמָת בַּת שׁוּעַ אֵשֶׁת ' יְהוּדָה''. וְעַל שֶׁרִמָּה אֶת אָבִיו בִּגְדִי עִזִּים, שֶׁהִטְבִּיל כְּתֹנֶת יוֹסֵף בְּדָמוֹ, רִמּוּהוּ גַּם כֵּן בִּגְדִי עִזִּים, כִּדְאִיתָא בַּמִּדְרָשׁ. וְעַל שֶׁאָמְרוּ {בראשית ל''ז ל''ב}: ''הַכֶּר נָא", נֶעֱנַשׁ גַּם כֵּן עַל יְדֵי תָּמָר {בראשית ל''ח כ''ה} בְּ''הַכֶּר נָא לְמִי הַחוֹתֶמֶת וְהַפְּתִילִים'' וְגוֹ'. וּמִי יוּכַל לְשַׁעֵר גֹּדֶל הַבִּזָּיוֹן וְהַכְּלִמָּה שֶׁהָיוּ לוֹ אָז מִזֶּה. 

[[וּמִכָּל]] מָקוֹם נוּכַל לִרְאוֹת גֹּדֶל חַסְדֵּי ה' יִתְבָּרַךְ, כִּי הִנֵּה תֵּכֶף שֶׁאָמַר ''צָדְקָּה'', וְקַבֵּל עַל עַצְמוֹ אֶת הַדִּין, יָצְתָה בַּת קוֹל וְאָמְרָה: צָדְקָה, מִמֶּנִּי יָצְאוּ כְּבוּשִׁים. וְהָעִקָּר שֶׁהָעִנְיָן כֻּלּוֹ הוּא סִבָּה מִן הַשָּׁמַיִם (עַיֵּן פֵּרוּשׁ רַשִּׁ''י), וּכְמוֹ דְּאִיתָא בַּמִּדְרָשׁ, שֶׁמַּלְאָךְ הַמְּמֻנֶּה עַל הַתַּאֲוָה נִזְדַּמֵּן לוֹ אָז, הֲרֵי שֶׁמִּן הַבִּזָּיוֹן הַזֶּה שֶׁנִּגְזַר עָלָיו, מִזֶּה גּוּפָא נָצְצָה עָלָיו טוֹבָה רַבָּה, שֶׁנִּתְעַבְּרָה בִּשְׁנֵי בָּנִים צַדִּיקַים, וּמִזֶּה יָצְאָה מַלְכוּת בֵּית דָּוִד. 

[[וְכָזֶה]] מָצִינוּ גַּם כֵּן אֵצֶל נָעֳמִי, דִּכְתִיב {רות א' י''ט}: ''וַיְהִי כְּבוֹאָנָה בֵּית לֶחֶם וַתֵּהֹם כָּל הָעִיר עֲלֵיהֶן וַתֹּאמַרְנָה הֲזֹאת נָעֳמִי''. וּפֵרֵשׁ רַשִׁ''י, שֶׁיָּצְאוּ הַכֹּל לִקְבֹּר אִשְׁתּוֹ שֶׁל בֹּעַז, וְאָמְרוּ הַכֹּל: רְאוּ מָה עָלְתָה לָהּ, שֶׁיָּצָאת לְחוּץ לָאָרֶץ. וְלִכְאוֹרָה מַה זֶּה שֶׁהִזְדַּמֵּן כָּכָה? וְהָאֱמֶת, שֶׁהוּא מִדָּה בְּמִדָּה, דִּבְוַדַּאי בְּשָׁעָה שֶׁהִיא וּבַעְלָהּ נָסְעוּ מִבֵּית לֶחֶם בְּעֵת הָרָעָב מִפְּנֵי הָעֲנִיִּים הַבָּאִים, בְּוַדַּאי נִקְבְּצוּ כֻּלָּם וּבָכוּ בְּאָמְרָם: מִי יְחַיֵּינוּ עַתָּה, בְּעֵת הָרָעָב? וַעֲבוּר זֶה נִגְזַר עָלֶיהָ, שֶׁבְּבוֹאָהּ לְבֵית לֶחֶם תִּהְיֶה הוֹמָה כָּל הָעִיר וְיֹאמְרוּ: רְאוּ מָה עָלְתָה לָהּ, עַד שֶׁהִיא בְּעַצְמָהּ קִבְּלָה עָלֶיהָ אֶת הַדִּין, שֶׁאָמְרָה {שם כ'}: ''אַל תִּקְרֶאנָה לִּי נָעֳמִי וְגוֹ', וַה' עָנָה בִי'' וְגוֹ'. 

[[אָכֵן]] נִתְבּוֹנֵן נָא עוֹד וְנִרְאֶה גֹּדֶל טוֹבוֹתָיו שֶׁל הַקָּדוֹשׁ בָּרוּךְ הוּא, שֶׁבָּעֹנֶשׁ גּוּפָא נִסְבְּבָה טוֹבָה גְּדוֹלָה, שֶׁהוּכַן בָּזֶה מָקּוֹם לְהָשִׁיב לָהּ שְׁבוּתָהּ וּלְכַלְכֵּל אֶת שֵׂיבָתָהּ, שֶׁעַל יְדֵי שֶׁמֵּתָה אִשְׁתּוֹ שֶׁל בֹּעַז, הוּכַן לוֹ מִן הַשָּׁמַיִם שֶׁיִּשָּׂא אֶת רוּת, כְּמוֹ שֶׁכָּתוּב: וּ''מֵה' אִשָּׁה'' וְגוֹ', וְעַל יְדֵי זֶה יִוָּלֵד לָהּ עוֹבֵד, שֶׁיָּדוּעַ שֶׁהוּא מַחְלוֹן, כְּמוֹ שֶׁכָּתְבוּ הַמְקֻבָּלִים, שֶׁעַל זֶה נֶאֱמַר {רות ד' י''ז}: ''יֻלַּד בֶּן לְנָעֳמִי וְגוֹ', וּלְכַלְכֵּל אֶת שֵׂיבָתֵךְ''. כְּלַל הַדָּבָר, צָרִיךְ הָאָדָם לְהַאֲמִין, שֶׁמִּפִּי עֶלְיוֹן לֹא תֵּצֵא הָרָעוֹת, וְאִם נִסְבָּב אֵיזֶה דְּבַר צַעַר, צָרִיךְ לֵידַע, שֶׁיֵּשׁ בָּזֶה דָּבָר טוֹב. 

[[וְעַתָּה]] נְדַבֵּר אוֹדוֹת יוֹסֵף, מַה נִּסְבַּב לוֹ. רִאשׁוֹן לַכֹּל כָּתְבָה לָנוּ הַתּוֹרָה, שֶׁאַף שֶׁנִּגְזַר עָלָיו לִהְיוֹת עֶבֶד תַּחַת אֲשֶׁר אָמַר עַל אֶחָיו, שֶׁקּוֹרִין לַאֲחֵיהֶם עֲבָדִים, בְּכָל זֹאת הָיוּ עָלָיו רַחֲמֵי שָׁמַיִם, שֶׁגָּדְלָה הַצְלָחָתוֹ שָׁם, שֶׁנַּעֲשָׂה פָּקַיד עַל בֵּית פּוֹטִיפַר; 

''וַיְהִי יוֹסֵף יְפֵה תֹאַר'' וְגוֹ' {בראשית ל''ט ו'}. כְּפֵרוּשׁ רַשִּׁ''י: כֵּיוָן שֶׁרָאָה עַצְמוֹ מוֹשֵׁל, הִתְחִיל מְסַלְסֵל בִּשְׂעָרוֹ. אָמַר הַקָדוֹשׁ בָּרוּךְ הוּא: אָבִיךָ מִתְאַבֵּל, וְאַתָּה מְסַלְסֵל בִּשְׂעָרְךָ? הֲרֵינִי מְגָרֶה בְּךָ אֶת הַדֹּב. {בראשית ל''ט ז'} ''וַיְהִי אַחַר הַדְּבָרִים הָאֵלֶּה, וַתִּשָּׂא אֵשֶׁת אֲדוֹנָיו'', וְנִסְבַּב מִן הַשָּׁמַיִם, שֶׁשָּׂמוּ אוֹתוֹ בְּבֵית הָאֲסוּרִים. 

[[וְהִנֵּה]] לְפִי הַיָּדוּעַ מֵחֲכָמֵינוּ זִכְרוֹנָם לִבְרָכָה, לֹא עָבַד בְּבֵית פּוֹטִיפַר כִּי אִם שָׁנָה אַחַת, וּבְבֵית הָאֲסוּרִים יָשַׁב שְׁתֵּים עֶשְׂרֵה שָׁנָה, [שֶׁנִּגְרַשׁ מִבֵּית אָבִיו כְּשֶׁהָיָה בֶּן שְׁבַע עֶשְׂרֵה, וּבְעָמְדוֹ לִפְנֵי פַּרְעֹה הָיָה בֶּן שְׁלֹשִים], וְאִיתָא בִּשְׁמוֹת רַבָּה פָּרָשָׁה ז', שֶׁעֶשֶׂר שָׁנִים הָיָה רָאוּי לִהְיוֹת בְּבֵית הָאֲסוּרִים, עַל שֶׁהוֹצִיא דִּבָּה עַל עֲשָׂרָה אֶחָיו, וְעַל יְדֵי שֶׁאָמַר לְשַׂר הַמַּשְׁקִים {בראשית מ' י''ד}: "כִּי אִם זְכַרְתָּנִי וְגוֹ' וְהִזְכַּרְתַּנִי'' וְגוֹ', נִגְזַר עָלָיו עוֹד שְׁתֵּי שָׁנִים. אָכֵן, כַּאֲשֶׁר נִשְׁלַם הַזְּמַן, לֹא נִשְׁתַּהָה שָׁם רֶגַע יוֹתֵר, כָּאָמוּר {בראשית מ''א י''ד}: ''וַיְרִיצֻהוּ מִן הַבּוֹר'', וְלֹא כָּתַב: וַיּוֹצִיאוּהוּ מִן הַבּוֹר, דְּהָיָה מִשְׁתַּהֶה עַל יְדֵי זֶה יוֹתֵר כַּמָּה רְגָעִים. 

[[וּמִכָּל]] זֶה אָנוּ רוֹאִין חֹמֶר הָאִסּוּר שֶׁל חֵטְא הַלָּשׁוֹן, שֶׁנִּגְזַר עָלָיו שְׁנֵים עָשָׂר חֹדֶשׁ עֲבוּר כָּל אִישׁ, כְּמִשְׁפַּט רְשָׁעִים בַּגֵּיהִנֹּם, וּבְעֵת שֶׁיָּשַׁב, הָיוּ כָּל מִצְרַיִם מְדַבְּרִים אוֹדוֹתָיו בְּעִנְיַן הַחֲשָׁד, כְּמוֹ שֶׁפֵּרֵשׁ רַשִּׁ''י עַל הַפָּסוּק {בראשית מ' א'}: ''וַיְהִי אַחֲרֵי הַדֻּבָרִים הָאֵלֶּה חָטְאוּ'' וְגוֹ', וְהָיָה זֶה עַל שֶׁחָשַׁד אוֹתָם, אַךְ אַחֲרֵי שֶׁנִּשְׁלַם עָנְשׁוֹ, זָכַר הַקָּדוֹשׁ בָּרוּךְ הוּא אֶת צִדְקּוֹתָיו, וַיַּעֲלֵהוּ לְמַעְלָה לְמַעְלָה, וְנִתְפַּרְסֵם בְּכָל אֶרֶץ מִצְרַיִם לְשֵׁם וּלְתִפְאֶרֶת וּלְאִישׁ אֱלֹקִים קָדוֹשׁ, כָּאָמוּר {בראשית מ''א ל''ח}: ''וַיֹּאמֶר פַּרְעֹה אֶל עֲבָדָיו הֲנִמְצָא כָזֶה אִישׁ אֲשֶׁר רוּחַ אֱלֹקִים בּוֹ''. 

~ פרק י''ב - המשך פרשת וישב 

<b>הֶמְשֵׁךְ פָּרָשַׁת וַיֵּשֶׁב</b> 

''וַיִּזְכֹּר יוֹסֵף אֶת הַחֲלֹמוֹת וְגוֹ', וַיֹּאמֶר אֲלֵהֶם: מְרַגְּלִים אַתֶּם'' וְגוֹ' {בראשית מ''ב ט'}, בְּכָל זֶה הָיְתָה כַּוָּנָתוֹ כְּדֵי לְכַפֵּר עֲוֹנָם. וְכֵן בְּמַה שֶּׁכָּתוּב {בראשית מ''ב כ''ה}: ''וַיְצַו יוֹסֵף, וַיְמַלְּאוּ אֶת כְּלֵיהֶם בָּר וּלְהָשִׁיב כַּסְפֵּיהֶם אִישׁ אֶל שַׂקּוֹ'' וְגוֹ'. וּבֶאֱמֶת עַל יְדֵי הַכֶּסֶף הָיָה לָהֶם צַעַר גָּדוֹל מְאֹד מִתְּחִלָּה בַּדֶּרֶךְ, כְּשֶׁפָּתַח הָאֶחָד אֶת שַׂקּוֹ, וְהוּא לֵוִי, כְּפֵרוּשׁ רַשִּׁ''י. כָּתוּב עַל זֶה {שם כ''ח}: ''וַיֵּצֵא לִבָּם, וַיֶּחֶרְדוּ אִישׁ אֶל אָחִיו לֵאמֹר מַה זֹּאת עָשָׂה אֱלֹקִים לָנוּ''. וְגַם בַּסּוֹף, כַּאֲשֶׁר בָּאוּ אֶל אֲבִיהֶם {שם ל''ה}: ''וַיְהִי הֵם מְרִיקִים שַׂקִּיהֶם וְהִנֵּה אִישׁ צְרוֹר כַּסְפּוֹ בְּשַׂקּוֹ, וַיִּרְאוּ'' וְגוֹ', הֵמָּה וַאֲבִיהֶם וַיִּירָאוּ, וְכֵן בְּפָסוּק י''ח {פרק מ''ג}: ''וַיִּרְאוּ הָאֲנָשִׁים כִּי הוּבְאוּ בֵּית יוֹסֵף וַיֹּאמְרוּ: עַל דְּבַר הַכֶּסֶף הַשָּׁב בְּאַמְתְּחֹתֵינוּ'' וְגוֹ', מֵעִנְיַן הַכֶּסֶף הָיָה לָהֶם צַעַר גָּדוֹל מְאֹד, וְזֶה הָיָה כְּדֵי שֶׁיִּתְכַּפֵּר לָהֶם עַל הַכֶּסֶף שֶׁלָּקְחוּ בִּשְׁבִילוֹ. 

[[וְכֵן]] הָיָה שֶׁנִּזְדַּמֵּן מִן הַשָּׁמַיִם, שֶׁהָרִאשׁוֹן שֶׁפָּתַח אֶת שַׂקּוֹ בַּדֶּרֶךְ וּמָצָא הַכֶּסֶף הָיָה לֵוִי, כְּפֵרוּשׁ רַשִּׁ''י, וְהוּא הָיָה הָרִאשׁוֹן שֶׁאָמַר אֶל אָחִיו שִׁמְעוֹן {בראשית ל''ז י''ט כ'}: ''הִנֵּה בַּעַל הַחֲלֹמוֹת הַלָּזֶה בָּא: וְעַתָּה לְכוּ וְנַהַרְגֵהוּ''. 

''וַיֹּאמֶר רְאוּבֵן וְגוֹ': אֶת שְׁנֵי בָּנַי תָּמִית אִם לֹא אֲבִיאֶנּוּ אֵלֶיךָ וְגוֹ' {בראשית מ''ב ל''ז}. וַיֹּאמֶר: לֹא יֵרֵד בְּנִי עִמָּכֶם', {בראשית מ''ב ל''ז ל''ח}. אִיתָא בַּמִּדְרָשׁ, שֶׁאָמַר יַעֲקֹב עָלָיו {בראשית רבה צ''א}: בְּכוֹר שׁוֹטֶה הוּא, בָּנָיו וְלֹא בָּנַי הֵם? וְצָרִיךְ לְהָבִין בֶּאֱמֶת דִּבְרֵי רְאוּבֵן. אֲבָל הָעִנְיָן לַאֲמִתּוֹ הוּא כָּךְ: כָּל מַה שֶּׁיּוֹצֵא מִפִּי הָאָדָם, [לְבַד מַה שֶּׁנּוֹגֵעַ לְיִרְאַת הַשֵׁם, שֶׁזֶּה תָּלוּי בִּבְחִירַת הָאָדָם], הוּא הַכֹּל בִּידֵי שָׁמַיִם, וְזֶהוּ מַאֲמַר חֲכָמֵינוּ זִכְרוֹנָם לִבְרָכָה {ברכות ל''ג:}: הַכֹּל בִּידֵי שָׁמַיִם, חוּץ מִיִּרְאַת שָׁמַיִם. וְאִיתָא בַּמִּדְרָשׁ, שֶׁמַּאֲמַר רְאוּבֵן נִתְקַיֵּם בְּבָנָיו דָּתָן וַאֲבִירָם, וּבֶאֱמֶת הוּא עַצְמוֹ גָּרַם לָזֶה, שֶׁאָמַר {בראשית ל''ז כ''ב}: ''הַשְׁלִיכוּ אֹתוֹ אֶל הַבּוֹר הַזֶּה אֲשֶׁר בַּמִּדְבָּר'', וְהַמַּעֲשֶׂה הָיָה רַע מְאֹד, וְכֵן הָיָה שֶׁיָּרְדוּ חַיִּים שְׁאוֹלָה לְתוֹךְ הַבּוֹר. וּבְמַה שֶּׁמַּחֲשַׁבְתּוֹ שָׁם הָיְתָה לְטוֹבָה, כְּמוֹ שֶׁכָּתוּב {שם}: ''לְמַעַן הַצִּיל אוֹתוֹ מִיָּדָם לַהֲשִׁיבוֹ אֶל אָבִיו'', זָכָה שֶׁאֶחָד מִבָּנָיו, וְהוּא אוֹן בֶּן פֶּלֶת, נִצּוֹל, שֶׁשָּׁב בִּתְשׁוּבָה לְאָבִיו שֶׁבַּשָּׁמַיִם. וְעַל זֶה נִקְרָא שְׁמוֹ אוֹן, שֶׁהָיָה בַּאֲנִינוּת כָּל יָמָיו עַל זֶה, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה. 

[[וְהִנֵּה]] יְהוּדָה אָמַר {בראשית מ''ג ט'}: ''אִם לֹא הֲבִיאֹתִיו אֵלֶיךָ וְהִצַּגְתִּיו לְפָנֶיךָ וְחָטָאתִי לְךָ כָּל הַיָּמִים'', שֶׁשִּׁעְבֵּד עַצְמוֹ בָּעוֹלָם הַזֶּה וּבָעוֹלָם הַבָּא, וְעַל יְדֵי זֶה נִסְבַּב לוֹ צַעַר גָּדוֹל מְאֹד יוֹתֵר מִכָּל הָאַחִים, כַּאֲשֶׁר כָּתוּב בְּפָרָשַׁת וַיִּגַּשׁ. וְסִבַּת הַדָּבָר, כִּי הוּא סִבֵּב הַדָּבָר לְמָכְרוֹ לְעֶבֶד. וּבֶאֱמֶת הוּא הָיָה הֶחָשׁוּב שֶׁבָּאַחִים, וְהָיָה לוֹ לְהִתְחַזֵּק לְהָשִׁיבוֹ אֶל אָבִיו, וְעַל כֵּן נֶעֱנַשׁ מִן הַשָּׁמַיִם, שֶׁשִּׁעְבֵּד עַצְמוֹ בְּעַרְבוּת נוֹרָאָה עַל אָח אַחֵר לְהָבִיאוֹ אֶל אָבִיו, וּבָזֶה יִתְחַזֵּקּ בְּכָל כֹּחוֹ וְגַם יִתְרַצֶּה בְּעַצְמוֹ וְיִשְׁתַּטַּח לִפְנֵי אֲדוֹן הָאָרֶץ שֶׁיִּקָּחֶנּוּ לְעֶבֶד, כְּדֵי שֶׁהָאָח יֵלֵךְ לְבֵיתוֹ לְאָבִיו. וְגַם כָּל יֶתֶר הָאַחִים שֶׁנִּתְרַצּוּ בַּמְּכִירָה, נִסְבְּבָה לָהֶם דְּאָגָה רַבָּה, אֲשֶׁר נִתְרַצּוּ עַל יְדֵי זֶה כֻּלָּם לִהְיוֹת עֲבָדִים, כַּכָּתוּב שֶׁאָמְרוּ {בראשית מ''ד ט'}: ''וְגַם אֲנַחְנוּ נִהְיֶה לַאֲדֹנִי לַעֲבָדִים''; וְגַם בְּסוֹף פָּרָשַׁת וַיְחִי {בראשית נ' י''ח}: ''וְיֵלְכוּ גַּם אֶחָיו וַיִּפְּלוּ לְפָנָיו וַיֹּאמְרוּ: הִנֶּנּוּ לְךָ לַעֲבָדִים''. 

[[וְיֵשׁ]] עוֹד עִנְיָן נוֹרָא מְאֹד שֶׁנִּסְבַּב לִיהוּדָה, שֶׁאָמְרוּ חֲכָמֵינוּ זִכְרוֹנָם לִבְרָכָה {בבבא קמא דף צ''ב.}, שֶׁהָיוּ עַצְמוֹתָיו שֶׁל יְהוּדָה מְגֻלְגָּלִין בַּאֲרוֹן שֶׁהָיָה מְנֻדֶּה, עַד שֶׁבָּא מֹשֶה רַבֵּנוּ עָלָיו הַשָּׁלוֹם וּבִקֵּשׁ עֲבוּרוֹ: שְׁמַע, ה''קוֹל יְהוּדָה, וְהִתִּירוּ לוֹ נִדּוּיוֹ. לֹא הֲווֹ מְעַיְלֵי לֵהּ לִמְתִיבְתָּא דִּרְקַיעָא {לא הכניסוהו לישיבה של מעלה}. עַל זֶה בִּקֵּשׁ {דברים ל''ג ז'}: וְאֶל עַמּוֹ תְּבִיאֶנּוּ. לֹא הֲוָה יָדַע לְמִשְׁקַל וּלְמִטְרֵי בִּשְׁמַעְתָּא {לא חיח יודע לשקל ולתרץ בסברא}. יָדָיו רַב לוֹ, וְעַיֵּן שָׁם עוֹד. וְכָל זֶה בָּא לוֹ מִפְּנֵי שֶׁאָמַר {בראשית מ''ד ל''ב}: ''אִם לֹא אֲבִיאֶנּוּ אֵלֶיךָ'', וְהוּא כְּבָר הֱבִיאוֹ, אַךְ קַלְלַת חָכָם מִתְקַיֶּמֶת אֲפִלּוּ עַל תְּנַאי {מכות י''א:}. וּכְבָר אָמַרְנוּ, שֶׁמַּה שֶּׁהָאָדָם מְדַבֵּר הוּא הַכֹּל בְּהַשְׁגָּחָה, וְזוֹ הָיְתָה סִבָּה מֵאֵת ה' יִתְבָּרַךְ. וְנִרְאֶה לִי שֶׁהוּא מִפְּנֵי שֶׁיָּדוּעַ, שֶׁהֶחֱרִימוּ כָּל מִי שֶׁיְּגַלֶּה זֶה לְיַעֲקֹב אָבִינוּ, וְשִׁתְּפוּ שְׁכִינָה עִמָּהֶם, וְעַל כֵּן נִסְתַּלְּקָה רוּחַ הַקֹּדֶשׁ מֵאֵת יַעֲקֹב אָבִינוּ, עַד לְבַסּוֹף שֶׁכָּתוּב {בראשית מ''ה כ''ז}: ''וַתְּחִי רוּחַ יַעֲקֹּב אֲבִיהֶם'', וּכְמוֹ שֶׁתִּרְגֵּם הַתַּרְגּוּם: וּשְׁרַת רוּחַ דְּקֻדְשָׁא {ושרתה רוח הקודש}, וְתַחַת הַחֵרֶם הַזֶּה נִגְזַר עָלָיו, שֶׁתִּסְתַּלֵּקּ מִמֶּנּוּ הַקְּדֻשָּׁה לְגַמְרֵי, כְּמוֹ אָדָם שֶׁהוּא מָחְרָם מַמָּשׁ, וְעַל כֵּן נִסְבַּב הַדָּבָר שֶׁיְּהֵא מְקַבֵּל נִדּוּי עַל עַצְמוֹ שֶׁיאמַר {בראשית מ''ד ל''ב}: ''וְחָטָאתִי לְאָבִי כָּל הַיָּמִים''. 

[[וּרְאֵה]] עוֹד, שֶׁאֵין הַקָדוֹשׁ בָּרוּךְ הוּא מְקַפֵּחַ שָׂכָר. וּכְבָר אָמַרְנוּ לְמַעְלָה, שֶׁבַּעֲצַת יְהוּדָה הָיְתָה גַּם כֵּן טוֹבָה גְּדוֹלָה לְיוֹסֵף, שֶׁהִצִּילוֹ מִן הַמִּיתָה, וְעַל זֶה אָמַר יַעֲקֹב אֵלָיו {בראשית מ''ט ח'}: ''יְהוּדָה, אַתָּה יוֹדוּךָ אַחֶיךָ'', וּכְמוֹ שֶׁפֵּרֵשׁ רַשִׁ''י שָׁם. וְאָמְרוּ חֲכָמֵינוּ זִכְרוֹנָם לִבְרָכָה, שֶׁבִּשְׁבִיל שֶׁהִצִּילוֹ מִן הַמִּיתָה, רִחֵם ה' עַל מַלְכוּת בֵּית יְהוּדָה, שֶׁלֹּא כָּלָה זַרְעָם עַד חֻרְבַּן הַבַּיִת, וְלֹא כְּמוֹ שְׁאָר מַלְכֵי יִשְׂרָאֵל, שֶׁהָיוּ רַק לִזְמַן, וְכַאֲשֶׁר כָּלָה זְמַנּוֹ, קָם אַחֵר וְהָרַג אוֹתוֹ וְאֶת כָּל בֵּיתוֹ, לֹא הִשְׁאִיר לוֹ שָׂרִיד, מַה שֶּׁאֵין כֵּן מַלְכֵי בֵּית דָּוִד, שֶׁהוּא מִזֶּרַע יְהוּדָה. 

[[וּרְאֵה]] עוֹד עִנְיָן נוֹרָא מְאֹד, שֶׁנִּסְבַּב בְּמֶשֶׁךְ הַיָּמִים מִדָּה בְּמִדָּה, שֶׁהִנֵּה יוֹסֵף נִכְשַׁל בְּחֵטְא הַלָּשׁוֹן, כַּכָּתוּב בַּתּוֹרָה, וְלֹא רָצוּ אֶחָיו לִמְחֹל לוֹ בְּשׁוּם אֹפֶן, שֶׁהָלְכוּ אִתּוֹ בְּעֹמֶק הַדִּין, שֶׁאָמְרוּ {בראשית ל''ז כ'}: ''לְכוּ וְנַהַרְגֵהוּ'', דְּהַיְנוּ: נְשַׁסֶּה בּוֹ אֶת הַכְּלָבִים, וּכְהַאי גַּוְנָא, וְנִתְרַצּוּ לְמָכְרוֹ לְעֶבֶד עֲבוּר זֶה, אַף שֶׁיְּהוּדָה הֵגֵן בַּעֲדוֹ, וְלֹא הִנִּיחָם לְהָרְגוֹ, שֶׁאָמַר {בראשית ל''ז כ''ו}: ''מַה בֶּצַע'' וְגוֹ', אֲפִלּוּ הָכֵי לִמְחֹל לוֹ לֹא רָצָה בְּשׁוּם אֹפֶן, שֶׁאָמַר {שם כ''ז}: "לְכוּ וְנִמְכְּרֶנּוּ'', וְתַחַת זֶה בַּדּוֹרוֹת הַעֲתִידִים, שֶׁנִּכְשַׁל אֶחָד מִזֶּרַע יְהוּדָה בְּאִסּוּר קַבָּלַת לָשׁוֹן הָרָע, לֹא רָצָה אֶחָד הַמְיֻחָד מִזֶּרַע יוֹסֵף לִמְחֹל לוֹ. וּמִי הוּא שֶׁנִּכְשַׁל בִּשְׁגָגָה כָּזוֹ? אֲדוֹנֵנוּ דָּוִד הַמֶּלֶךְ עָלָיו הַשָּׁלוֹם, שֶׁהֶאֱמִין לְצִיבָא מַה שֶּׁדִּבֵּר עַל מְפִיבֹשֶת רָעָה, וְאָמַר {שמואל ב' י''ט ל'}: ''אַתָּה וְצִיבָא תַּחְלְקוּ אֶת הַשָּׂדֶה'', יָצְתָה בַּת קוֹל וְאָמְרָה: רְחַבְעָם וְיָרָבְעָם [שֶׁהוּא מִזֶּרַע יוֹסֵף] יְחַלְּקוּ אֶת הַמְּלוּכָה. וְכַכָּתוּב בַּקְּרָא, שֶׁאַחֲרֵי מוֹת שְׁלֹמֹה בָּא יָרָבְעָם וְכָל יִשְׂרָאֵל לִרְחַבְעָם וּבִקִּשׁוּ שֶׁיָּקַל מֵהֶם מְעַט עֹל הַקָּשֶׁה וְיַעַבְדוּהוּ, וְהֵשִׁיב לָהֶם קָשׁוֹת {מלכים א' י''ב י''ד}: ''אָבִי יִסַּר אֶתְכֶם בַּשּׁוֹטִים, וַאֲנִי אֲיַסֵּר אֶתְכֶם בָּעַקְרַבִּים''. מִיָּד הֵשִׁיבוּ כֻּלָּם {דברי הימים ב' י' ט''ז}: ''אִישׁ לְאֹהָלֶיךָ יִשְׂרָאֵל'' וְהִמְלִיכוּ אֶת יָרָבְעָם. וְהַסִּבָּה הָיְתָה מִפְּנֵי קַבָּלַת לָשׁוֹן הָרָע שֶׁל דָּוִד, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה: אִלְמָלֵא קִבֵּל דָּוִד לָשׁוֹן הָרָע, לֹא נֶחְלְקָה מַלְכוּת בֵּית דָּוִד, וִלֹא עָבְדוּ יִשְׂרָאֵל עֲבוֹדַת כּוֹכָבִים וּמַזָּלוֹת, וְלֹא גָּלִינוּ מֵאַרְצֵנוּ. וְזֶהוּ הַכֹּל מִדָּה בְּמִדָּה, כְּמוֹ שֶׁכָּתַבְנוּ. 

[[וְעַתָּה]] נִרְאֶה הַצַּעַר שֶׁנִּזְדַּמֵּן לָהֶם מִן הַשָּׁמַיִם בְּעִנְיַן הַלֶּחֶם, תַּחַת יְשִׁיבָתָם לֶאֱכֹל לֶחֶם. דְּהִנֵּה כַּאֲשֶׁר הֵבִיאוּ לוֹ אֶת בִּנְיָמִין, וַיַּעַמְדוּ לִפְנֵי יוֹסֵף, הָיוּ סְבוּרִים בְּעַצְמָם, שֶׁבָּזֶה כְּבָר מִלְּאוּ אֶת רְצוֹנוֹ, וְיַרְשֶׁה לָהֶם לֵילֵךְ לְבֵיתָם, אֲבָל לֹא כֵן הָיָה, כְּדִכְתִיב {בראשית מ''ג ט''ז}: ''וַיַּרְא יוֹסֵף אִתָּם אֶת בִּנְיָמִין, וַיֹּאמֶר לַאֲשֶׁר עַל בֵּיתוֹ הָבֵא הָאֲנָשִׁים הַבַּיְתָה וּטְבֹחַ טֶבַח וְהָכֵן, כִּי אִתִּי יֹאכְלוּ הָאֲנָשִׁים בַּצָּהֳרָיִם'', וְכֵן לְהַלָּן כְּתִיב {שם כ''ה}: ''כִּי שָׁמְעוּ כִּי שָׁם יֹאכְלוּ לָחֶם'', {שם י''ח} ''וַיִּירְאוּ הָאֲנָשִׁים, כִּי הוּבְאוּ בֵּית יוֹסֵף וַיֹּאמְרוּ עַל דְּבַר הַכֶּסֶף וְגוֹ', וּלְהִתְנַפֵּל עָלֵינוּ לָקַחַת אוֹתָנוּ לַעֲבָדִים'', וּבְפָסוּק ל''א: ''וַיֹּאמֶר שִׂימוּ לָחֶם'', {שם ל''ג} ''וַיֵּשְׁבוּ לְפָנָיו הַבְּכֹר כִּבְכֹרָתוֹ''. וְכֵן כָּל הָעִנְיָן שֶׁל הַגָּבִיעַ, הַכֹּל נִסְבַּב עַל יְדֵי הַסְּעֻדָּה, שֶׁרָאוּ אֶת הַגָּבִיעַ בַּסְּעֻדָּה, שֶׁהָיָה מְנַחֵשׁ בּוֹ, וּמָצָא מָקוֹם לַחְשֹׁד אוֹתָם, שֶׁאִלּוּ לֹא הָיָה מְבַקְּשָׁם לֵישֵׁב אִתּוֹ בַּסְּעֻדָּה וְלִרְאוֹת אֶת הַגָּבִיעַ, שֶׁהָיָה מְנַחֵשׁ בּוֹ, בְּתוֹךְ הַסְּעֻדָּה, לֹא הָיוּ יְכוֹלִים לָבוֹא לְבַסּוֹף לַחֲשָׁד שֶׁל הַגְּנֵבָה וְלָבוֹא לִידֵי הַצַּעַר הַגָּדוֹל, שֶׁנִּתְרַצּוּ עַל יְדֵי זֶה לִהְיוֹת כֻּלָּם עבָדִים. 

[[אֲבָל]] בֶּאֱמֶת הָיָה כָּל זֶה מִדָּה בְּמִדָּה. תַּחַת יְשִׁיבָתָם לֶאֱכֹל לֶחֶם בְּעֵת שֶׁהוּא מֻנָּח בַּבּוֹר, נִגְזַר עֲלֵיהֶם גַּם כֵּן הִזְדַּמְּנוּת שֶׁל יְשִׁיבָה לֶאֱכֹל לֶחֶם בְּאֹפֶן מַבְהִיל שֶׁל צַעַר גָּדוֹל וְנוֹרָא, עַד אֲשֶׁר אָמַר יְהוּדָה בְּעַצְמוֹ {בראשית מ''ד ט''ז}: ''מַה נְּדַבֵּר וּמַה נִּצְטַדָּק, הָאֱלֹקִים מָצָא עֲוֹן עֲבָדֶיךָ, [וְהוּא כִּמְקַבֵּל עַל עַצְמוֹ הַדִּין שֶׁל מַעְלָה]. הִנֶּנוּ עֲבָדִים לַאדֹנִי'' וְגוֹ'. וּבָזֶה נִסְתַּלֵּק מֵעָלָיו עִקַּר הַדִּין שֶׁל הַמְּכִירָה. [וַהֲגַם שֶׁיּוֹסֵף לֹא נִתְרַצָּה עֲדַיִן בְּפָרָשָׁה זוֹ וְאָמַר {שם י''ז}: ''עֲלוּ לְשָׁלוֹם אֶל אֲבִיכֶם, וְרַק הָאִישׁ הַנִּמְצָא הַגָּבִיעַ בְּיָדוֹ, הוּא יִשָּׁאֵר לְעֶבֶד''. יְהוּדָה לֹא הִסְכִּים לָזֶה. {שם י''ח} ''וַיִּגַּשׁ אֵלָיו יְהוּדָה', וְגוֹ', עַד סוֹף הָעִנְיָן. {בראשית מ''ח א'} ''וְלֹא יָכֹל יוֹסֵף לְהִתְאַפֵּק'' וְגוֹ']. 

[[וְהִנֵּה]] מִכָּל הַמַּעֲשֶׂה הַנּוֹרָא הַזֶּה, נוּכַל לְהָבִין כַּמָּה צָרִיךְ אָדָם לִשְׁמֹר דִּבּוּרוֹ וּמַעֲשָׂיו. וְכֵן מִיּוֹסֵף נוּכַל לְהָבִין אֶת מִדָּתוֹ הַקְּדוֹשָׁה, שֶׁאָמַר {בראשית מ''ה ה'}: ''וְאַל יִחַר בְּעֵינֵיכֶם כִּי מְכַרְתֶּם אֹתִי הֵנָּה'' וְכֵן בְּסוֹף הַפָּרָשָׁה {בראשית נ' כ''א}: ''וַיְנַחֵם אֹתָם וַיְדַבֵּר עַל לִבָּם". וּרְאֵה עוֹד גְּדֻלָּתוֹ שֶׁל יוֹסֵף, שֶׁלֹּא סִפֵּר לְאָבִיו מֶה הָיְתָה הַסִּבָּה אִתּוֹ, עַד שֶׁנִּתְגַּלָּה לוֹ, לְאָבִיו, בְּרוּחַ הַקֹּדֶשׁ קֹדֶם פְּטִירָתוֹ, כְּמוֹ שֶׁכָּתוּב בַּקְּרָא {בראשית מ''ט כ''ג}: ''וָרֹבּוּ וַיִּשְׂטְמֻהוּ'' וְגוֹ'. וְיוֹתֵר מִזֶּה מָצִינוּ בְּדִבְרֵי חֲזַ''ל, שֶׁהָיָה נִזְהָר מִלְּהִתְיַחֵד עִם אָבִיו, כְּדֵי שֶׁלֹּא יַחְשְׁבוּ אֶחָיו שֶׁיְּסַפֵּר לְאָבִיו מַה שֶּׁקָרָה לוֹ אִתָּם. 

~ פרק י''ג - פרשת שמות 

<b>פָּרָשַׁת שְׁמוֹת</b> 

''וַיִּירָא מֹשֶה וַיֹּאמַר {שמות ב' י''ד} אָכֵן נוֹדַע הַדָּבָר'' {שְׁמוֹת ב' י''ד}. עַיֵּן לְעֵיל בְּפֶרֶק ד'. 

[[עוֹד]] כְּתִיב שָׁם {שמות ד' א' ב'}: ''וַיַּעַן מֹשֶה וַיֹּאמֶר: וְהֵן לֹא יַאֲמִינוּ לִי וְלֹא יִשְׁמְעוּ בְּקֹלִי, כִּי יֹאמְרוּ: לֹא נִרְאָה אֵלֶיךָ וְגוֹ': וַיֹּאמֶר אֵלָיו ה': מַה זֶּה בְיָדֶךָ''. לִכְאוֹרָה מַה זֶּה שֶׁהִקְפִּיד עָלָיו הַקָּדוֹשׁ בָּרוּךְ הוּא, הֲלֹא הָיָה צָרִיךְ לִשְׁאֹל דָּבָר זֶה? וְשָׁמַעְתִּי מִפִּי הַגָּאוֹן ר' אֵלִיָּהוּ שִׁיק זִכְרוֹנוֹ לִבְרָכָה, שֶׁהַהַקְפָּדָה הָיְתָה עַל שֶׁאָמַר: ''הֵן לֹא יַאֲמִינוּ לִי'', שֶׁהוּא דָּבָר מֻחְלָט, וְהָיָה לוֹ לוֹמַר: פֶּן לֹא יַאֲמִינוּ לִי כִּדְבַר סָפֵק. [וּבֵאֵר בָּזֶה מַה שֶּׁאָמְרוּ חֲכָמֵינוּ זִכְרוֹנָם לִבְרָכָה, שֶׁבְּשָׁעָה שֶׁאָמַר לוֹ הַקָדוֹשׁ בָּרוּךְ הוּא {דברים ל''א י''ד}: ''הֵן קָרְבוּ יָמֶיךָ לָמוּת'', אָמַר לוֹ מֹשֶה: בְּהֵן קִלַּסְתִּיךָ, שֶׁנֶּאֱמַר {דברים י' י''ד}: ''הֵן לַה' אֱלֹקֶיךָ הַשָּׁמַיִם וּשְׁמֵי הַשָׁמַיִם'' וְגוֹ', וּבְהֵן הֲשִׁיבוֹתָ לִי. אָמַר לוֹ הַקָּדוֹשׁ בָּרוּךְ הוּא: גַּם אַתָּה אָמַרְתָּ: ''הֵן לֹא יַאֲמִינוּ לִי'', וְלִכְאוֹרָה אֵין לוֹ בֵּאוּר. אֲבָל בְּפֵרוּשׁוֹ נִיחָא, שֶׁאָמַר לוֹ הַקָּדוֹשׁ בָּרוּךְ הוּא: ''הֵן קָרְבוּ'' וְגוֹ', דָּבָר מֻחְלָט, וְזֶה הָיָה קָשֶׁה מְאֹד לְמֹשֶה, וְאָמַר לוֹ: בְּהֵן קִלַּסְתִּיךָ, שֶׁנֶּאֱמַר: ''הֵן לַה' אֱלֹקֶיךָ'' וְגוֹ', וּבְהֵן הֲשִׁיבוֹתָ לִי, וְהֵשִׁיב לוֹ הַקָּדוֹשׁ בָּרוּךְ הוּא, שֶׁזּוֹהִי מִדָּה בְּמִדָּה עַל שֶׁאָמַר הוּא גַּם כֵּן ''הֵן'']. 

[[וּלְפִי]] עֲנִיּוּת דַּעְתִּי אֶפְשָׁר לוֹמַר, שֶׁבָּזֶה שֶׁאָמַר: ''וְהֵן לֹא יַאֲמִינוּ לִי'', גָּרַם שֶׁיִּמָּצְאוּ אֲנָשִׁים שֶׁיְּפַקְפְּקוּ בִּנְבוּאָתוֹ, כְּמַעֲשֶׂה דְּקֹרַח. [הֲגַם שֶׁבַּסּוֹף הָיָה שֶׁנִּתְגַּלְּתָה אֲמִתַּת נְבוּאָתוֹ לְעֵינֵי הַכֹּל, כְּמוֹ שֶׁכָּתוּב {דברים י''א ב'}: ''כִּי לֹא אֶת בְּנֵיכֶם, אֲשֶׁר לֹא יָדְעוּ וַאֲשֶׁר לֹא רָאוּ אֶת מוּסַר ה' אֱלֹקֵיכֶם וְגוֹ', {שם ו'} וַאֲשֶׁר עָשָׂה לְדָתָן וְלַאֲבִירָם בְּנֵי אֱלִיאָב וְגוֹ', {שָׁם ז'} כִּי עֵינֵיכֶם הָרֹאֹת אֶת כָּל מַעֲשֵׂה ה' הַגָּדוֹל אֲשֶׁר עָשָׂה''. מִכָּל מָקּוֹם מִתְּחִלָּה הָיָה עַל יְדֵי קֹרַח, דָּתָן וַאֲבִירָם צַעַר גָּדוֹל]. 

''מַה זֶּה בְּיָדֶךָ, וַיֹּאמֶר: מַטֶּה'' וְגוֹ' {שמות ד' ב'}. עַיֵּן פֵּרוּשׁ רַשִּׁ''י, שֶׁאָמַר לוֹ: מִזֶּה שֶׁבְּיָדְךָ אַתָּה רָאוּי לִלְקוֹת. וּמִזֶּה נוּכַל לְהָבִין, דְּכָל עִנְיְנֵי לָשׁוֹן הָרָע וּרְכִילוּת, שֶׁיָּדוּעַ מַה דְּאִיתָא בְּתוֹסֶפְתָּא דְּפֵאָה, שֶׁנִּפְרָעִין מִן הָאָדָם בָּעוֹלָם הַזֶּה, וְהַקֶּרֶן קַיֶּמֶת לוֹ לָעוֹלָם הַבָּא הוּא גַּם כֵּן בְּאֹפֶן זֶה, שֶׁלֹּא נִצְרָךְ לְהָבִיא לוֹ סִבָּה רְחוֹקָה לְהִפָּרַע מִמֶּנּוּ, אֶלָּא מֵהָעֵסֶק שֶׁבְּיָדוֹ יְסֻבַּב לוֹ הָעֹנֶשׁ. 

[[וְאַף]] לַפֵּרוּשׁ הַשֵּׁנִי שֶׁבְּרַשִּׁ''י, שֶׁהוּא כְּאוֹמֵר לוֹ: הֲלֹא גָּלוּי לַכֹּל שֶׁהוּא מַטֶּה, וְלֹא יוּכַל לְהַזִּיק מְאוּמָה, אַרְאֶךָ אֵיךְ יְסֻבַּב עַל יָדוֹ פַּחַד מָוֶת. וְהַנִּמְשָׁל הוּא גַּם כֵּן בְּאֹפֶן זֶה, שֶׁעַל יְדֵי חֵטְא הַלָּשׁוֹן נִסְבָּב גַּם כֵּן מִדָּבָר קָטָן וָקַל חֲשַׁשׁ פַּחַד מָוֶת. 

''וַיַּשְׁלִיכֵהוּ אַרְצָה, וַיְהִי לְנָחָשׁ'' {שמות ד' ג'}. עַיֵּן פֵּרוּשׁ רַשִּׁ''י. וְעוֹד יֵשׁ לוֹמַר שֶׁרָמַז לוֹ, שֶׁבְּדִבְרֵי לָשׁוֹן הָרָע נִבְרָא הַנָּחָשׁ הַמְקַטְרֵג לְמַעְלָה עַל הָאָדָם, שֶׁרוֹצֶה לִנְשֹׁךְ אוֹתוֹ. ''שְׁלַח יָדְךָ וֶאֱחֹז בִּזְנָבוֹ'' {שם ד'}. רָמַז לוֹ, שֶׁבָּזֶה שֶׁיָּנוּס מִפָּנָיו, עֲדַיִן אֵין נִצּוֹל מִמֶּנּוּ, עַד שֶׁיְּקַבֵּל עָלָיו הָעֹנֶשׁ; 

''וַיִּשְׁלַח יָדוֹ וַיַּחֲזֶק בּוֹ'' {שם}. לֹא נֶאֱמַר: וַיֹּאחַז בּוֹ, רַק וַיַּחֲזֶק בּוֹ, רֶמֶז שֶׁעָשָׂה מֹשֶה רַבֵּנוּ עָלָיו הַשָּׁלוֹם כִּרְצוֹן ה', וְעוֹד יוֹתֵר שֶׁהֶחֱזִיק בּוֹ, שֶׁבָּזֶה הוּא מְסֻכָּן יוֹתֵר, אֲבָל תֵּכֶף שֶׁנִּתְרַצָּה לָזֶה, נִסְתַּלֵּק מִמֶּנּוּ הָעֹנֶשׁ; 

''וַיְהִי לְמַטֶּה בְּכַפּוֹ'' {שם}. בְּכַפּוֹ דַּיְקָא. רָמַז בָּזֶה, שֶׁבָּזֶה שֶׁהָאָדָם מְקַבֵּל עַל עַצְמוֹ הַיִּסּוּרִים שֶׁהוּבְאוּ עָלָיו, תֵּכֶף מִסְתַּלֵּק מִמֶּנּוּ הַדִּין שֶׁלְּמַעְלָה. 

וּבָזֶה יְבֹאַר מַה דְּאִיתָא בַּעֲבוֹדָה זָרָה {דף ט''ז:} כְּשֶׁנִּתְפַּס ר' אֱלִיעֶזֶר לְמִינוּת (מִינִין תְּפָסוּהוּ לְכוֹפוֹ לַעֲבוֹדַת כּוֹכָבִים), הֶעֱלוּהוּ לַגַּרְדּוֹם לָדוּן. אָמַד לוֹ אוֹתוֹ הֶגְמוֹן: זָקֵן שֶׁכְּמוֹתְךָ יַעֲסֹק בַּדְּבָרִים הַבְּטֵלִים הַלָּלוּ? אָמַר לוֹ: נֶאֱמָן עָלַי הַדַּיָּן. כְּסָבוּר אוֹתוֹ הֶגְמוֹן עָלָיו הוּא אוֹמֵר, וְהוּא לֹא אָמַר אֶלָּא כְּנֶגֶד אָבִיו שֶׁבַּשָּׁמַיִם. אָמַר לוֹ: הוֹאִיל וְהֶאֱמַנְתָּ עָלֶיךָ דִימוּס, פָּטוּר אַתָּה, עַד כָּאן לְשׁוֹן הַגְּמָרָא. וְהָעִנְיָן הוּא, דְּכֵיוָן שֶׁר' אֱלִיעֶזֶר קִבֵּל עָלָיו דִין שָׁמַיִם, תֵּכֶף נִסְתַּלֵּק מִמֶּנּוּ הַדִּין, וְעָלָה בְּלֵב הַהֶגְמוֹן, שֶׁעָלָיו הוּא אוֹמֵר וּפְטָּרוֹ. 

''וַיֹּאמֶר ה' לוֹ עוֹד: הָבֵא נָא יָדְךָ בְּחֵיקֶךָ'' וְגוֹ' {שם ו'}. עַיֵּן פֵּרוּשׁ רַשִׁ''י, שֶׁבָּזֶה גַּם כֵּן רָמַז שֶׁסִּפֵּר לָשׁוֹן הָרָע, וַעֲבוּר זֶה יִלְקָה בְּצָרַעַת. וְאַף שֶׁמִּתְּחִלָּה קַבֵּל הָעֹנֶשׁ מִפַּחַד הַנָּחָשׁ, זֶה הָיָה מִפְּנֵי מַאֲמָר הַשֵּׁנִי שֶׁאָמַר: וְלֹא יִשְׁמְעוּ בְּקֹלִי. וּבֶאֱמֶת לֹא כֵן הָיָה, וּכְמוֹ שֶׁכָּתוּב אַחַר כָּךְ {שמות ד' ל''א}: ''וַיַּאֲמֵן הָעָם וַיִּשְׁמְעוּ'' וְגוֹ'; 

''וַיֹּאמֶר: הָשֵׁב יָדְךָ אֶל חֵיקֶךָ'' וְגוֹ' {שם ז'}. לְהַרְאוֹתוֹ שֶׁלֹּא הַחֵיק גּוֹרֵם הַצָּרַעַת, אֶלָּא הַחֵטְא גּוֹרֵם, וּכְשֶׁיָּסוּר הַחֵטְא, יִהְיֶה מוּכָן הַחֵיק גּוּפָא לִרְפוּאַת יָדוֹ. 

~ פרק י''ד - פרשת בשלח ופרשת משפטים 

<b>פָּרָשַׁת בְּשַׁלַּח</b> 

[[בְּפָרָשַׁת]] בְּשַׁלַּח {שמות י''ז ז'}: ''וַיִּקְרָא שֵׁם הַמָּקוֹם מַסָּה וּמְרִיבָה, עַל רִיב בְּנֵי יִשְׂרָאֵל וְעַל נַסּוֹתָם אֶת ה' לֵאמֹר: הֲיֵשׁ ה' בְּקַרְבֵּנוּ אִם אַיִן'', וְסָמִיךְ לֵהּ {שם ח'}: ''וַיָּבֹא עֲמָלֵק''. מִסְּמִיכַת הַכְּתוּבִים אָנוּ לְמֵדִים, שֶׁהַחֵטְא שֶׁל מְרִיבָה הָיָה גַּם כֵּן סִיּוּעַ לְהָבִיא עַל יְדֵי זֶה אֶת עֲמָלֵק עֲלֵיהֶם, וְהוּא הַדִּין שְׁאָר עוֹבְדֵי כּוֹכָבִים וּמַזָּלוֹת. וְעַל כֵּן צָרִיךְ הָאָדָם לְהִשָּׁמֵר מִמְּרִיבָה מְאֹד. 

<b>פָּרָשַׁת מִשְׁפָּטִים</b> 

[[פָּרָשַׁת]] מִשְׁפָּטִים. {שמות כ''ג א'} ''לֹא תִשָּׂא שֵׁמַע שָׁוְא''. וְאָמְרוּ חֲכָמֵינוּ זִכְרוֹנָם לִבְרָכָה {פסחים קי''ח.}: כָּל הַמְסַפֵּר לָשׁוֹן הָרָע וְכוּ', רָאוּי לְהַשְׁלִיכוֹ לַכְּלָבִים, שֶׁנֶּאֱמַר: ''לֹא תִשָּׂא שֵׁמַע שָׁוְא'', וְקָרֵי בֵּהּ: ''לֹא תַשִּׂיא שֵׁמַע שָׁוְא'', וְסָמִיךְ לֵהּ {שם כ''ב ל'}: ''לַכֶּלֶב תַּשְׁלִיכוּן אוֹתוֹ''. וּפְשׁוּטוֹ הוּא, כִּי דַּרְכּוֹ שֶׁל כֶּלֶב תָּמִיד לְהַגְבִּיהַ קוֹלוֹ וּלְהַבְעִית, וְלִפְעָמִים גַּם לִנְשֹׁךְ לְמִי שֶׁעוֹבֵר לְפָנָיו, אֲפִלּוּ אִם אוֹתוֹ הָאִישׁ הוֹלֵךְ לְפִי תֻּמּוֹ. כֵּן דֶּרֶךְ בַּעַל לָשׁוֹן הָרָע, לְקַלְקֵל בְּקוֹלוֹ עַל הַכֹּל, עַל כֻּלָּם הוּא מוֹצֵא עַוְלוֹת וּמְבַזֶּה אוֹתָם, וְעַל כֵּן רָאוּי הוּא שֶׁיֻּשְׁלַךְ לִפְנֵי הַכְּלָבִים וְיַבְעִיתוּהוּ וְיִנְשְׁכוּהוּ כְּמִדָּתוֹ. 

[[וּמַהֲרַ''ל]] מִפְּרָאג כָּתַב עוֹד טַעַם, כִּי הַכְּלָבִים הָיוּ שׁוֹמְרִים אֶת עַצְמָם בְּעֵת הַצֹּרֶךְ מִלַּחֲרֹץ לְשׁוֹנָם, כְּמוֹ שֶׁכָּתוּב {שמות י''א ז'}: ''וּלְכָל בְּנֵי יִשְׂרָאֵל לֹא יֶחֱרַץ כֶּלֶב לְשׁוֹנוֹ''. וְהוּא, אֲשֶׁר חָלַק לוֹ ה' בִּינָה וָדַעַת, לֹא יוּכַל לַעֲצֹר אֶת יִצְרוֹ מִזֶּה, וְעַל כֵּן הוּא גָּרוּעַ מִזֶּה. 

[[וּבַעָל]] ''סֵפֶר חֲרֵדִים'' בְּפֶרֶק ז' כָּתַב בְּשֵׁם הַמְקֻבָּלִים, שֶׁלִּפְעָמִים מַעֲנִישִׁים אוֹתוֹ לְמַעְלָה, שֶׁמְגַּלְגְּלִים נִשְׁמָתוֹ בְּכֶלֶב. וְזֶה רֶמֶז מַה שֶּׁאָמְרוּ: רָאוּי לְהַשְׁלִיכוֹ לַכְּלָבִים, עַיֵּן שָׁם. 

[[וְהִנֵּה]] סָמוּךְ לָזֶה הַכָּתוּב {שמות כ''ג ב'}: ''לֹא תִהְיֶה אַחֲרֵי רַבִּים לְרָעֹת''. וּפֵרְשׁוּ הַמְפָרְשִׁים, דְּהַיְנוּ אֲפִלּוּ אִם רוֹאֶה בְּאֵיזֶה עָוֹן שֶׁהֻרְגְּלוּ רַבִּים לַעֲבֹר עָלָיו, שֶׁלֹּא לֵילֵךְ אַחֲרֵיהֶם. וְעַל כֵּן בְּעִנְיָנֵנוּ, אֲפִלּוּ אִם רוֹאֶה שֶׁרַבִּים מִמַּכִּירָיו וְרֵעָיו גַּם כֵּן נִכְשָׁלִים בְּחֵטְא הַלָּשׁוֹן, לֹא יִפְתֶּה לִבּוֹ לֵילֵךְ בְּעִקִּבוֹתֵיהֶם. 

~ פרק ט''ו - פרשת תצוה 

<b>פָּרָשַׁת תְּצַוֶּה</b> 

[[גָּרְסִינַן]] בְּמַסֶּכֶת עֲרָכִין {דף טז.}, דְּהַמְּעִיל הָיָה מְכַפֵּר עַל עֲוֹן לָשׁוֹן הָרָע. אָמַר הַקָדוֹשׁ בָּרוּךְ הוּא: יָבוֹא דָּבָר שֶׁבְּקוֹל וִיכַפֵּר עַל מַעֲשֵׂה הַקּוֹל. וְדַוְקָא אִם לֹא אַהֲנוּ מַעֲשָׂיו {הועילו מעשיו}, אֲבָל אִם אַהֲנוּ מַעֲשָׂיו {הועילו מעשיו}, [כְּגוֹן שֶׁנִּתְקוֹטְטוּ עַל יָדוֹ וְכַדּוֹמֶה] אָתוּ נְגָעִים עֲלֵהּ {בָּאוּ נְגָעִים עָלָיו}. עַיֵּן שָׁם בַּגְּמָרָא. וּנְבָאֵר בְּעֶזְרַת הַשֵּׁם יִתְבָּרַךְ הַפָּרָשְׁה שֶׁבַּתּוֹרָה, הָאֲמוּרָה בָּעִנְין הַזֶּה, כָּל תֵּבָה וְתֵבָה בִּפְנֵי עַצְמָהּ; 

''וְעָשִׂיתָ אֶת מְעִיל הָאֵפוֹד כְּלִיל תְּכֵלֶת''. וְנִרְאֶה שֶׁלְּכָךְ בָּא תְּכֵלֶת, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה עַל צִיצִית {מנחות פ''ט.}, שֶׁנִּצְטַוֵּינוּ בִּפְתִיל תְּכֵלֶת, שֶׁהַתְּכֵלֶת דּוֹמָה לְיָם וְיָם דּוֹמֶה לְרָקיעַ, וְרָקִיעַ דּוֹמֶה לְכִסֵּא הַכָּבוֹד. וְהַיְנוּ שֶׁעַל יָדָם יִזְכֹּר שֶׁיָּבוֹא לְדִין לִפְנֵי כִּסֵּא הַכָּבוֹד, כֵּן הוּא גַּם בָּזֶה, כִּי אִיתָא בְּתָנָא דְּבֵי אֵלִיָּהוּ, שֶׁהַלָּשׁוֹן הָרָע שֶׁהוּא מְסַפֵּר, הוּא עוֹלֶה עַד כְּנֶגֶד כִּסֵּא הַכָּבוֹד, שֶׁנֶּאֱמַר {תהילים ע''ג ט'}: ''שַׁתּוּ בַשָּׁמַיִם פִּיהֶם, וּלְשׁוֹנָם תִּהֲלַךְ בָּאָרֶץ''. וְעַל יְדֵי שֶׁהוּא לָבוּשׁ תְּכֵלֶת, יִזְכֹּר וְיִתְבּוֹנֵן אַיֵּה דְּבָרָיו עוֹלִים וְיִשָּׁמֵר מִזֶּה. 

''וְהָיָה פִי רֹאשׁוֹ בְּתוֹכוֹ'' {שמות כ''ח ל''ב}. רָמַז בָּזֶה מַה שֶּׁאָמְרוּ חֲכָמֵינוּ זִכְרוֹנָם לִבְרָכָה עַל הַפָּסוּק {איוב כ''ו ז'}: ''תֹּלֶה אֶרֶץ עַל בְּלִימָה'', עַל מִי הָעוֹלָם קַיָּם? עַל מִי שֶׁבּוֹלֵם פִּיו בִּשְׁעַת מְרִיבָה, וְהַיְנוּ שֶׁיִּכְבֹּש אָז אֶת כָּל דִּבּוּרוֹ, שֶׁלֹא יֵצֵא לַחוּץ; 

''שָׂפָה יִהְיֶה לְפִיו סָבִיב מַעֲשֵׂה אֹרֵג'' {שמות שם}. וְהַיְנוּ שֶׁיְּצַיֵּר אָז בְּנַפְשׁוֹ, כְּאִלּוּ יֵשׁ עוֹד עַל פִּיו מִבַּחוּץ מַעֲשֵׂה אוֹרֵג, שֶׁנֶּאֶרְגוּ הַשְּׂפָתַיִם זוֹ לָזוֹ, כְּדֵי שֶׁלֹּא יוּכַל לְפָתְחָם; 

''כְּפִי תַחֲרָא יִהְיֶה לוֹ, לֹא יִקָּרֵעַ''. וּפֵרֵשׁ רַשִּׁ''י: לָמַדְנוּ שֶׁהָיוּ שִׁרְיוֹנִים שֶׁלָּהֶם פִּיהֶם כָּפוּל, כְּדֵי שֶׁלֹּא יִקָרַע. וְהִנֵּה לִכְאוֹרָה לָמָּה הֻצְרְכָה הַתּוֹרָה לְבָאֵר לָנוּ ''כְּפִי תַחֲרָא'', הֲלֹא דַּי לָנוּ בְּמַה שֶּׁכָּתוּב מִתְּחִלָּה: ''וְהָֹיָה פִי רֹאשׁוֹ בְּתוֹכוֹ, שָׂפָה יִהְיֶה לְפִיו''? אֶלָּא לִרְמֹז לָנוּ כְּמוֹ שֶׁהַשִּׁרְיוֹן (הוּא הַמָּגֵן) שֶׁלּוֹבְשׁוֹ הָאָדָם הוּא לְמָגֵן וּמַחֲסֶה, שֶׁלֹּא יֻזַּק מִן הַחִצִּים שֶׁזּוֹרְקִים עָלָיו, כֵּן הוּא מִי שֶׁבּוֹלֵם אֶת פִּיו, הוּא לוֹ לְמָגֵן בִּפְנֵי הַמֵּרִיב עִמּוֹ, שֶׁסּוֹף דָּבָר יִהְיֶה שֶׁיִּשְׁתֹּק הַמֵּרִיב, כֵּיוָן שֶׁאֵין עוֹנֶה אוֹתוֹ דָּבָר. מַה שֶּׁאֵין כֵּן אִם יַעֲנֶה לוֹ, תִּתְרַחֵב הַמְּרִיבָה, וּבָא לִידֵי מַהֲלוּמוֹת, כְּמוֹ שֶׁכָּתוּב {שמות כ''א י''ח}: ''וְכִי יְרִיבֻן אֲנָשִׁים וְהִכָּה אִישׁ אֶת רֵעֵהוּ בְּאֶבֶן אוֹ בְאֶגְרֹף'' וְגוֹ'. וְגַם הַקָדוֹשׁ בָּרוּךְ הוּא הוּא לוֹ לְמָגֵן וּמַחֲסֶה עֲבוּר זֶה, כֵּיוָן שֶׁהָעוֹלָם קַיָּם בִּשְׁבִילוֹ, וְכַנִּזְכָּר לְעֵיל. ''וְעָשִׂיתָ עַל שׁוּלָיו רִמּוֹנֵי תְּכֵלֶת וְגוֹ' וּפַעֲמֹנֵי זָהָב בְּתוֹכָם סָבִיב: פַּעֲמֹן זָהָב וְרִמּוֹן וְגוֹ' עַל שׁוּלֵי הַמְּעִיל סָבִיב" {שמות כ''ח ל''ג ל''ד}. וְהָרֶמֶז בְּדָבָר זֶה נִרְאֶה עַל פִּי מַה שֶּׁאָמְרוּ חֲכָמֵינוּ זִכְרוֹנָם לִבְרָכָה {חלין פ''ט.}: מָה אֻמָּנוּתוֹ שֶׁל אָדָם בָּעוֹלָם הַזֶּה? יָשִׂים עַצְמוֹ כְּאִלֵּם. יָכוֹל אַף לְדִבְרֵי תּוֹרָה? תַּלְמוּד לוֹמַר {תהילים נ''ח ב'}: ''צֶדֶק תְּדַבֵּרוּן''. נִמְצָא לְפִי זֶה, שֶׁבְּכָל עֵת שֶׁיֵּשׁ לוֹ לְאָדָם פְּנַאי, לֹא יֵשֵׁב בָּטֵל, אֶלָּא יִלְמַד תּוֹרָה, וְהַלִּמּוּד לֹא יִהְיֶה בִּלְחִישָׁה, כִּדְאִיתָא בְּעֵרוּבִין {דף נד.}. וּבְשָׁעָה שֶׁאֵינוֹ יָכוֹל לִלְמֹד תּוֹרָה מֵאֵיזוֹ סִבָּה שֶׁהִיא, יָשִׂים עַצְמוֹ כְּאִלֵּם, שֶׁאֵינוֹ יָכוֹל לִפְתֹּחַ פִּיו. וְלָזֶה הָיָה עַל שׁוּלֵי הַמְּעִיל סָבִיב פַּעֲמֹן זָהָב וְרִמּוֹן, פַּעֲמֹן זָהָב וְרִמּוֹן. פַּעֲמֹן זָהָב הוּא דָּבָר בְּקוֹל, רוֹמֵז עַל לִמּוּד הַתּוֹרָה, כַּנִּזְכָּר לְעֵיל. וּבְתוֹךְ כָּךְ, כְּשֶׁאֵינוֹ יָכוֹל לִלְמֹד, יֹאחַז בְּמִדַּת הַשְּׁתִיקָה [כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה {אבות א' ט''ז}: אָמַר ר' שִׁמְעוֹן בֶּן גַּמְלִיאֵל: כָּל יָמַי גָּדַלְתִּי בֵּין הַחֲכָמִים, וְלֹא מָצָאתִי לַגּוּף טוֹב מִשְּׁתִיקָה], וְלָזֶה רוֹמֵז הָרִמּוֹן שֶׁאֵצֶל הַפַּעֲמֹן, הַיְנוּ כְּרִמּוֹן, שֶׁאֵין נִשְׁמָע מִמֶּנּוּ שׁוּם קוֹל. וְאִם מִתְנַהֵג בְּאֹפֶן זֶה, הִבְטִיחָה לָנוּ הַתּוֹרָה {שמות כ''ח ל''ה}: ''וְנִשְׁמַע קוֹלוֹ בְּבֹאוֹ אֶל הַקֹּדֶשׁ'', הַיְנוּ שֶׁתִּתְקַבֵּל לְמַעְלָה קוֹל תְּפִלָּתוֹ וְתוֹרָתוֹ. מַה שֶּׁאֵין כֵּן אִם אֵינוֹ שׁוֹמֵר אֶת כֹּחַ דִּבּוּרוֹ וּמְעָרֵב בְּדִבּוּרוֹ לָשׁוֹן הָרָע וּרְכִילוּת וְכַדּוֹמֶה, אָז מְטַמְּאִין הַדִּבּוּרִים הָאֲסוּרִים אֶת דִּבְרֵי הַקְּדֻשָּׁה שֶׁלּוֹ, וְלֹא יִתְקַבְּלוּ לְמַעְלָה, וְכַנִּזְכָּר לְעֵיל בְּפֶרֶק א'. 

[[וּמַה]] שֶּׁכָּתוּב {שם}: ''וּבְצֵאתוֹ וְלֹא יָמוּת'', הַיְנוּ גַּם כֵּן, כְּשֶׁיַּגִּיעַ זְמַן יְצִיאָתוֹ מִן הָעוֹלָם. יִמְצָא שָׁם גַּם כֵּן אֶת כָּל דִּבּוּרוֹ שֶׁדִבֵּר לְשֵׁם ה', וְכִדְאִיתָא בַּזֹּהַר הַקָּדוֹשׁ, דַּאֲפִלּוּ הַבְלָא חֲדָא, דְּאַפִּיק בַּר נָשׁ מִפּוּמֵהּ, לָא אִתְאֲבִיד {אפילו הבל אחד שמוציא אדם מפיו לשם שמים - לא נאבד}. וְלֹא יָמוּת, הַיְנוּ, שֶׁיִּהְיֶה לוֹ עַל יְדֵי זֶה שָׁם חַיִּים נִצְחִיִּים, וּכְמוֹ שֶׁכָּתוּב {ויקרא י''ח ה'}: ''וָחַי בָּהֶם''. 

~ פרק ט"ז - פרשת תזריע ופרשת מצורע 

<b>פָּרָשַׁת תַּזְרִיעַ וּמְצֹרָע</b> 

[[הִנֵּה]] בְּפָרָשִׁיּוֹת אֵלּוּ הֶאֱרִיכָה הַתּוֹרָה הַרְבֵּה בְּגֹדֶל טֻמְאָתוֹ שֶׁל מְצֹרָע וּבְעִנְיַן טָהֳרָתוֹ. וְיָדוּעַ מַה דְּאִיתָא בַּעֲרָכִין {ט''ו:}, דְּהוּא בָּא עַל חֵטְא הַלָּשׁוֹן, דְּגָרְסִינַן שָׁם: כָּל הַמְסַפֵּר לָשׁוֹן הָרָע, נְגָעִים בָּאִים עָלָיו, שֶׁנֶּאֱמַר {תהילים ק''א ה'}: ''מְלָשְׁנִי בַסֵּתֶר רֵעֵהוּ, אוֹתוֹ אַצְמִית'', וְהַיְנוּ לַחֲלוּטִין, כְּדִכְתִיב: לִצְמִיתוּת, וּמְתַרְגְּמִינַן: לַחֲלוּטִין, וְהַיְנוּ שֶׁיִּהְיֶה מְצֹרָע מֻחְלָט, וּתְנַן: אֵין בֵּין מְצֹרָע מֻסְגָּר לִמְצֹרָע מֻחְלָט אֶלָּא פְּרִיעָה וּפְרִימָה. וְהָא דְּאָמְרִינַן שָׁם {ערכין ט''ז.}, דְּעַל שִׁבְעָה דְּבָרִים נְגָעִים בָּאִים, כָּתַב הַמַּהַרְשָׁ''א שָׁם, דְּהָתָם אֶפְשָׁר שֶׁיְּכֻפַּר לוֹ עַל יְדֵי צָרַעַת, שֶׁדִּינוֹ בְּהֶסְגֵּר, מַה שֶּׁאֵין כֵּן בְּחֵטְא הַלָּשׁוֹן הוּא מְצֹרָע מֻחְלָט. 

[[וּרְאֵה]] אֶת גֹּדֶל טֻמְאָתוֹ שֶׁל מְצֹרָע, שֶׁהַבָּא בְּתוֹךְ אָהֳלוֹ, כֵּיוָן שֶׁהִכְנִיס שָׁם רֹאשׁוֹ וֻרֵבּוֹ, נִטְמָא, וַאֲפִלּוּ הוּא יוֹשֵׁב תַּחַת הָאִילָן, וְטָהוֹר עוֹבֵר דֶּרֶךְ שָׁם, נִטְמָא. 

[[וְהִנֵּה]] יֵשׁ שְׁלֹשָה מִינֵי טֻמְאוֹת: טֻמְאַת טְמֵא מֵת וְטֻמְאַת זִיבָה וְטֻמְאַת מְצֹרָע. טְמֵא מֵת מִשְׁתַּלֵּחַ רַק מִחוּץ לְמַחֲנֵה שְׁכִינָה, זָב וּבַעַל קֶרִי חוּץ לִשְׁתֵּי מַחֲנוֹת וּמְצֹרָע חוּץ לִשְׁלֹשָה מַחֲנוֹת, שֶׁנֶּאֱמַר {ויקרא י''ג מ''ו}: ''בָּדָד יֵשֵׁב מִחוּץ לְמַחֲנֶה מוֹשָׁבוֹ'', וְהַיְנוּ שֶׁאֲפִלּוּ שְׁאָר טְמֵאִים לֹא יֵשְׁבוּ עִמּוֹ. וְאָמְרוּ חֲכָמֵינוּ זִכְרוֹנָם לִבְרָכָה {ערכין ט''ז:}: מַה נִּשְׁתַּנָּה מְצֹרָע לֵישֵׁב בָּדָד? הוּא הִבְדִּיל בֵּין אִישׁ לְאִשְׁתּוֹ, בֵּין אִישׁ לְרֵעֵהוּ, לְפִיכָךְ ''בָּדָד יֵשֵׁב''. 

[[וְעוֹד]] כְּתִיב בַּתּוֹרָה {שם מ''ה}: ''בְּגָדָיו יִהְיוּ פְרוּמִים [קרוּעִים] וְרֹאשׁוֹ יִהְיֶה פָרוּעַ'' [מְגֻדָּל שֵׂעָר]. וְאֶפְשָׁר שֶׁהַטַּעַם הוּא, שֶׁעִקַּר חֵטְא הַלָּשׁוֹן בָּא עַל יְדֵי גַּאֲוָה, שֶׁהוּא מַחֲשִׁיב עַצְמוֹ לְאִישׁ חָשׁוּב בַּאֲנָשִׁים, לְפִיכָךְ מְלָאוֹ לִבּוֹ לְגַנּוֹת אֶת חֲבֵרוֹ, שֶׁאִלּוּ הָיָה מַכִּיר אֶת נִגְעֵי עַצְמוֹ, לֹא הָיָה מְחַפֵּשׂ מוּמֵי זוּלָתוֹ. וְהָעֵד לָזֶה, שֶׁאָמַר הַכָּתוּב בְּטָהֳרָתוֹ, שֶׁיִּקַּח עֵץ אֶרֶז וְאֵזוֹב וּשְׁנִי תוֹלַעַת, וּפֵרֵשׁ רַשִׁ''י: אִם נִתְגָּאָה כְּאֶרֶז, יַשְׁפִּיל עַצְמוֹ כְּתוֹלַעַת וּכְאֵזוֹב, וְיִתְכַּפֵּר לוֹ. לְפִיכָךְ אָמַר הַכָּתוּב, שֶׁבְּגָדָיו יִהְיוּ קְרוּעִים, וְרֹאשׁוֹ יִהְיֶה מְגֻדָּל כְּדֵי לְנַוְּלוֹ, שֶׁיִּהְיֶה נִרְאֶה לַכֹּל כְּבָזוּי, וְלֹא יִתְגָּאֶה לִבּוֹ לְדַבֵּר בְּזוּלָתוֹ. 

[[עוֹד]] נִרְאֶה, לְפִי מַה שֶּׁיָּדוּעַ, שֶׁעַל יְדֵי הַמִּצְוֹת נִבְרָאִים בְּגָדִים יְקָּרִים לְהַלְבִּישׁ אֶת נִשְׁמָתוֹ כְּשֶׁתַּעֲלֶה לְמַעְלָה, וּכְמוֹ דְּאִיתָא בַּזֹּהַר הַקָּדוֹשׁ, (וּכְמוֹ שֶׁבֵּאֵר הַגְּרָ''א בָּזֶה אֶת הַפָּסוּק {קהלת ט' ח'}: ''בְּכָל עֵת יִהְיוּ בְּגָדֶיךָ לְבָנִים"). וְיָדוּעַ עוֹד, שֶׁעַל יְדֵי חֵטְא הַלָּשׁוֹן נִמְשֶׁכֶת רוּחַ הַטֻּמְאָה עַל כָּל דִּבְרֵי הַקְּדֻשָּׁה שֶׁהוּא מוֹצִיא אַחַר כָּךְ, וְלֹא יִזְכֶּה בָּהֶן. כִּדְאִיתָא בַּזֹּהַר הַקָּדוֹשׁ פָּרָשַׁת פְקוּדֵי, וְזֶה לְשׁוֹנוֹ: 

[[וּמֵהַאי]] רוּחָא בִּישָׁא תָּלְיָן כַּמָּה גַּרְדִּינִין אַחֲרָנִין, דְּאִנּוּן מְמֻנִּין לַאֲחָדָא מִלָּה בִּישָׁא אוֹ מִלָּה טִנּוּפָה, דְּאַפִּיק בַּר נָשׁ מִפּוּמֵהּ וּלְבָתַר אַפִּיק מִלִּין קַדִּישִׁין, וַי לוֹן, וַי לְחַיֵּיהוֹן. וַי לוֹן בְּעָלְמָא דֵּין, וַי לוֹן בְּעָלְמָא דְּאָתֵי. בְּגִין דְּאִלֵּין רוּחִין מְסָאֲבִין נָטְלִין הַהוּא מִלָּה מְסָאֲבָא, וְכַד אַפִּיק בַּר נָשׁ לְבָתַר מִלִּין קַדִּישִׁין, אַקְדִּימֵי אִלֵּין רוּחֵי מְסָאֲבֵי מִלֵּי הַהוּא מְסָאֲבָא, וּמְסָאֲבֵי לְהַהוּא מִלָּה קַדִּישָׁא, וְלָא זָכֵי לֵהּ בַּר נָשׁ, עַד כָּאן לְשׁוֹנוֹ. 

CCוּמֵאוֹתָהּ רוּחַ רָעה תְּלוּיִים כַּמָּה מְעוֹרְרֵי דִּין אֲחֵרִים, שֶׁהֵם מְמֻנִּים לֶאֱחֹז בְּדִבּוּר רַע אוֹ דִּבּוּר טִנּוּף, שֶׁהוֹצִיא אָדָם מִפִּיו, וְאַחַר כָּךְ מוֹצִיא מִלִּים קְדוֹשוֹת, אוֹי לָהֶם, אוֹי לְחַיֵּיהֶם, אוֹי לָהֶם בָּעוֹלָם הַזֶּה, אוֹי לָהֶם בָּעוֹלָם הַבָּא. מִפְּנֵי שֶׁאוֹתָן רוּחוֹת הַטֻּמְאָה נוֹטְלוֹת אוֹתָהּ מִלָּה טְמֵאָה, וְכַאֲשֶׁר מוֹצִיא הָאָדָם אַחַר כָּךְ מִלִּים קְדוֹשׁוֹת מַקְדִּימוֹת אוֹתָן רוּחוֹת הַטֻּמְאָה וְלוֹקְחוֹת לְאוֹתוֹ דִּבּוּר טֻמְאָה וּמְטַמְּאִים לְאוֹתוֹ דְּבַר קְדֻשָּׁה, וְלֹא זוֹכֶה לָהּ הָאָדָם, וְכִבְיָכוֹל נֶחֱלָשׁ כֹּחַ הַקְדֻשָּׁה. DD

[[וְאִם]] כֵּן, כְּשֶׁמְּסַפֵּר לָשׁוֹן הָרָע, וְאַחַר כָּךְ מְקַיֵּם מִצְוַת עֲשֵׂה דִּקְרִיאַת שְׁמַע אוֹ תְּפִלָּה אוֹ בִּרְכַּת הַמָּזוֹן אוֹ שְׁאָר בְּרָכוֹת מֵהַמֵּאָה בְּרָכוֹת דְּכָל יוֹם, וּבְוַדַּאי נִבְרָא עַל יְדֵי זֶה מַחֲלָצוֹת לַנֶּפֶשׁ, וְכַאֲשֶׁר הַדִּבּוּרִים הַטְּמֵאִים מַמְשִׁיכִים עֲלֵיהֶם רוּחַ הַטֻּמְאָה, תֵּכֶף מִתְקַלְקְלִים וְנִמְאָסִים, וְאֵינָם רְאוּיִם עוֹד לַנֶּפֶשׁ לְהִתְלַבֵּשׁ בָּהֶן. וְלָזֶה כָּתְבָה הַתּוֹרָה {ויקרא י''ג מ''ו}: ''בְּגָדָיו יִהְיוּ פְרוּמִים'' לִרְמֹז עַל בִּגְדֵי נַפְשׁוֹ; ''וְעִל שָׂפָם יַעֲטֶה'' {שם מ''ה}. הוּא תַּחַת אֲשֶׁר בְּוַדַּאי אָמַר מִתְּחִלָּה {תְּהִלִּים י''ב ה'}: ''לִלְשׁוֹנֵנוּ נַגְבִּיר שְׂפָתֵינוּ אִתָּנוּ, מִי אָדוֹן לָנוּ'', צִוָּנוּ ה', שֶׁכָּעֵת יִהְיֶה מְעֻטָּף עַל שְׂפָתוֹ; 

''וְטָמֵא טָמֵא יִקְרָא'' {שם}. יַשְׁמִיעַ לָרַבִּים שֶׁהוּא טָמֵא, וְיִפְרְשׁוּ מִמֶּנּוּ, כִּי תַּחַת אֲשֶׁר מִתְּחִלָּה הָיָה דַּרְכּוֹ לְגַלּוֹת קלוֹן חֲבֵרוֹ בִּפְנֵי אֲנָשִׁים, לָכֵן הֻכְרַח עַתָּה לְגַלּוֹת קלוֹן עַצְמוֹ בִּפְנֵי אֲנָשִׁים. 

[[וְהִנֵּה]], כְּשֶׁנָּבוֹא לְהַאֲרִיךְ גְּדֻלַּת עֲוֹן חֵטְא הַלָּשׁוֹן, מַה שֶּׁהָאָדָם יָכוֹל לִפְגֹּם בִּלְשׁוֹנוֹ, אֵין בְּכֹחֵנוּ, כִּי מָלֵא מִזֶּה בְּכָל הַתּוֹרָה וּנְבִיאִים וּכְתוּבִים וּמַאַמְרֵי חֲכָמֵינוּ זִכְרוֹנָם לִבְרָכָה. וּבְדֶרֶךְ כְּלָל יֵדַע הָאָדָם, כִּי הוּא מְקַלְקֵל בָּזֶה לְמַעְלָה בָּעוֹלָמוֹת הָעֶלְיוֹנִים [כִּי הוּא מַגְבִּיר בָּזֶה הַסִּטְרָא אַחֲרָא, וְנוֹתֵן לוֹ כֹּחַ לְהַלְשִׁין עַל כָּל הָעוֹלָם] וּמְקַלְקֵל לְמַטָּה בְּכָל הַבְּרִיאָה כֻּלָּהּ וּמְקַלְקֵל לְעַצְמוֹ, [שֶׁהוּא מַמְשִׁיךְ בָּזֶה רוּחַ הַטֻּמְאָה עַל כָּל אֵיבְרֵי נַפְשׁוֹ, כִּדְאִיתָא בַּזֹּהַר הַקָּדוֹשׁ פָּרָשַׁת מְצֹרָע] וּמְקַלְקֵל לַאֲחֵרִים, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה {ערכין ט''ו:}: לִישָׁנָא תְּלִיתָאֵי {לָשׁון שְׁלִישִׁית} [זֶה לְשׁוֹן הָרוֹכֵל, שֶׁהוּא שְׁלִישִׁית בֵּין אָדָם לַחֲבֵרוֹ לְגַלּוֹת לוֹ סוֹד] קָטֵיל תְּלִיתָאֵי {הורג שלשה}: הָאוֹמְרוֹ וְהַמְקַבְּלוֹ וְהַנֶּאֱמָר עָלָיו. וּבְדֶרֶךְ כְּלָל אָמְרוּ {שָׁם}: כָּל הַמְסַפֵּר לָשׁוֹן הָרָע, מַגְדִּיל עֲוֹנוֹתָיו עַד לַשָּׁמַיִם, שֶׁנֶּאֱמַר {תהילים ע''ג ט'}: ''שַׁתּוּ בַשָּׁמַיִם פִּיהֶם, וּלְשׁוֹנָם תִּהֲלַךְ בָּאָרֶץ''. וּפְשׁוּטוֹ הוּא, מִפְּנֵי שֶׁעוֹרֵר בָּזֶה אֶת הַמְקַטְרֵג הַגָּדוֹל עַל כְּ-לל יִשְׂרָאֵל, וְגָרֵים בָּזֶה מוֹתָא וְחַרְבָּא וּקְטָלָא בְּעָלְמָא {וגורם מות וחרב והרג לעולם}, כִּדְאִיתָא בַּזֹּהַר הַקָּדוֹשׁ, וְהֶעְתַּקְנוּ לְשׁוֹנוֹ לְעֵיל בְּפֶרֶק ג', עַיֵּן שָׁם. 

[[וְעוֹד]] נוּכַל לוֹמַר בָּזֶה בִּפְשִׁיטוּת, דֻּמַה שֶּׁאָמְרוּ: כָּל הַמְסַפֵּר לָשׁוֹן הָרָע יֵאָמֵר עַל מִי שֶׁמֻּרְגָּל בָּזֶה וְאֵינוֹ מְקַבֵּל עַל עַצְמוֹ לְהִשָּׁמֵר מִמֶּנּוּ, וְאִישׁ כָּזֶה מָצוּי בְּכָל יוֹם, שֶׁמּוֹצֵא עַל מִי לְדַבֵּר, וַאֲפִלּוּ אִם לֹא נְחַשֵּׁב הַרְבֵּה תֵּבוֹת, כִּי אִם אַרְבַּע וְחָמֵשׁ תֵּבוֹת בְּיוֹם, וְהוּא בְּעֵרֶךְ שְׁלֹשִים תֵּבוֹת בְּשָׁבוּעַ, וּבְמֶשֶׁךְ שָׁנָה הוּא חֲמֵשׁ עֶשְׂרֵה מֵאוֹת תֵּבוֹת. וְאִם כֵּן, אֲפִלּוּ אִם לֹא נַחְשִׁיב לָשׁוֹן הָרָע, כִּי אִם לְלָאו אֶחָד, יִתְקַבְּצוּ בְּשָׁנָה אַחַת חֲמֵשׁ עֶשְׂרֵה מֵאוֹת לָאוִין דְּאוֹרַיְתָא, כִּי בְּוַדַּאי, כְּמוֹ בְּדִבְרֵי קְדֻשָׁה, כָּל תֵּבָה מִצְוַת עֲשֵׂה בִּפְנֵי עַצְמָהּ, כֵּן בְּדִבּוּרִים אֲסוּרִים כָּל תֵּבָה הוּא אִסּוּר בִּפְנֵי עַצְמוֹ. וְאִם יִתְנַהֵג בְּאֹפֶן זֶה כָּל יְמֵי חַיָּיו, יִתְקַכְּצוּ בְּעֵרֶךְ שְׁמוֹנִים אֶלֶף וְיוֹתֵר. וְיָדוּעַ, שֶׁמִּכָּל עֲבֵרָה נִבְרָא מְקַטְרֵג, כִּדְאִיתָא כְּאָבוֹת {אבות ד' י''א}: כָּל הָעוֹבֵר עֲבֵרָה אַחַת קוֹנֶה לוֹ קַטֵּיגוֹר אֶחָד, [וְכַמָּה יִסְתַּעֵר לֵב הָאָדָם בְּהִתְבּוֹנְנוֹ, שֶׁיֵּשׁ' עָלָיו חַיִל גָּדוֹל שֶׁל מְקַטְרְגִים כָּזֶה]. וְזֶה חִשַּׁבְנוּ לְאַרְבַּע וְחָמֵשׁ תֵּבוֹת בְּיוֹם, וְזֶה מָצוּי כִּמְעַט לְכַמָּה אֲנָשִׁים, וּבִפְרָט לְבַעֲלֵי לָשׁוֹן הָרָע גְּדוֹלִים מָצוּי כַּמָּה פְּעָמִים מָאתַיִם תֵּבוֹת בְּיוֹם אֶחָד. וְזֶהוּ שֶׁאָמְרוּ {ערכין ט''ו:}: כָּל הַמְסַפֵּר לָשׁוֹן הָרָע, מַגְדִּיל עֲוֹנוֹתָיו עַד לַשָּׁמַיִם. 

[[וְלֹא]] יַחֲשֹׁב הָאָדָם: הֲלֹא אֲנִי אוֹמֵר בְּכָל יוֹם: סְלַח לָנוּ אָבִינוּ כִּי חָטָאנוּ. זֶה הָיָה טוֹב אִם הָיָה מַחֲשִׁיב זֶה לְחֵטְא, וְהָיָה מְקַבֵּל עַל עַצְמוֹ לְהִשָּׁמֵר מִמֶּנּוּ, כִּי לִתְשׁוּבָה צָרִיךְ עַל כָּל פָּנִים חֲרָטָה גְּמוּרָה וְקַבָּלָה גַּם לְהַבָּא. וּבַעֲוֹנוֹתֵינוּ הָרַבִּים אִישׁ הַמֻּרְגָּל בָּזֶה, אֵינוֹ חוֹשֵׁב זֶה לְעָוֹן כְּלָל. וְגַם בְּיוֹם הַכִּפּוּרִים, אֲפִלּוּ כְּשֶׁאוֹמֵר: עַל חֵטְא שֶׁחָטָאנוּ לְפָנֶיךָ בְּלָשׁוֹן הָרָע, אֵינוֹ מְקַּבֵּל עַל עַצְמוֹ שְׁמִירָה עַל לְהַבָּא, וַאֲפִלּוּ אִם נֹאמַר שֶׁהוּא מְקַבֵּל עַל עַצְמוֹ עַל לְהַבָּא, הֲלֹא הוּא מִדְּבָרִים שֶׁבֵּין אָדָם לַחֲבֵרוֹ, וְאֵין יוֹם הַכִּפּוּרִים מְכַפֵּר עַד שֶׁיְּפַיֵּס לַחֲבֵרוֹ {יומא פ''ה:}. וְאִישׁ כָּזֶה הֲלֹא בְּוַדַּאי קִלְקֵּל בִּלְשׁוֹנוֹ לְכַמָּה עַשְׂרוֹת אֲנָשִׁים, לָזֶה צִעֵר בִּלְשׁוֹנוֹ בְּאוֹנָאַת דְּבָרִים וְלָזֶה בְּלָשׁוֹן הָרָע וְלָזֶה בְּהַלְבָּנַת פָּנִים וְכַדּוֹמֶה. וְלָזֶה יָפֶה אָמְרוּ חֲכָמֵינוּ זִכְרוֹנָם לִבְרָכָה, שֶׁהָאָדָם, בִּלְשׁוֹנוֹ הָרָע, מַגְדִּיל עֲוֹנוֹתָיו עַד לַשָׁמַיִם. וְעַל כֵּן צָרִיךְ הָאָדָם לָשִׂים לִבּוֹ וְדַעְתּוֹ לָזֶה, שֶׁלֹּא יִלָּכֵד לְמַעְלָה בְּחֵטְא זֶה. עוֹד אָמְרוּ: כָּל הַמְסַפֵּר לָשׁוֹן הָרָע, אָמַר הַקָּדוֹשׁ בָּרוּךְ הוּא: אֵין אֲנִי וְהוּא יְכוֹלִין לָדוּר בָּעוֹלָם, שֶׁנֶּאֱמַר {תהילים ק''א ה'}: ''מְלָשְׁנִי בַסֵּתֶר רֵעֵהוּ אוֹתוֹ אַצְמִית'' וְגוֹ', ''אוֹתוֹ לֹא אוּכַלּ'', אַל תִּקְרֵי ''אוֹתוֹ'' אֶלָּא אִתּוֹ. 

[[וּרְאֵה]] עוֹד, כִּי בְּכָל מָקוֹם מָצִינוּ שֶׁצָּרִיךְ לָחוּשׁ לִכְבוֹד הַבְּרִיוֹת וְלֹא לְגַלּוֹת קְלוֹנָם, וְאִלּוּ בְּאָדָם זֶה לֹא חָשׁוּ כְּלָל לִכְבוֹדוֹ, וְאַדְּרַבָּה, רָאוּ שֶׁיִּתְפַּרְסֵם קְלוֹן הָאִישׁ הַזֶּה, וְהַכֹּל כְּדֵי שֶׁיִּכָּנַע, וְיִתְכַּפֵּר לוֹ, כִּי הִנֵּה מִלְּפָנִים, כְּשֶׁאֶחָד הָיָה צָרִיךְ לְהָבִיא נְסָכִים לְקָרְבָּנוֹת, הֻצְרַךְ לֵילֵךְ בְּמָעוֹתָיו לַמְמֻנֶּה עַל הַחוֹתָמוֹת {שקלים פרק ה'} וְהִגִּיד לוֹ לְאֵיזֶה קָרְבָּן צָרִיךְ נְסָכִים, [כִּי חֶשְׁבּוֹן הַנְּסָכִים אֵין שָׁוֶה לַכֹּל], וְהָיָה נוֹתֵן לוֹ חוֹתָם, וּבָזֶה הַחוֹתָם הָיָה הוֹלֵךְ לַמְמֻנֶּה עַל הַנְּסָכִים, וְהָיָה נוֹתֵן לוֹ מַה שֶּׁצָּרִיךְ. וְעַל הַחוֹתָמוֹת הָיָה כָּתוּב עֲלֵיהֶן: עֵגֶל, זָכָר, גְּדִי, חוֹטֵא [הַיְנוּ מְצֹרָע], כְּדֵי שֶׁיֵּדַע כַּמָּה נְסָכִים צָרִיךְ לִקַּח. הֲרֵי דְּעַל מְצֹרָע לֹא חָשְׁשׁוּ כְּלָל לִכְבוֹדוֹ, וְכָתְבוּ עַל חוֹתָמוֹ חוֹטֵא, וּמִזֶּה הָיָה נוֹדָע לוֹ כַּמָּה נְסָכִים צָרִיךְ לְקָרְבְּנוֹתָיו. 

[[וּרְאֵה]] עוֹד, שֶׁמִּטָּהֳרָתוֹ יֵשׁ לְהִתְבּוֹנֵן עַל גֹּדֶל חֶטְאוֹ, שֶׁהִצְרִיךְ הַכָּתוּב לִתֵּן מִיֶּתֶר הַשֶּׁמֶן אֲשֶׁר עַל כַּפּוֹ עַל רֹאשׁ הַמִּטַּהֵר, מַה שֶּׁלֹּא מָצִינוּ כֵּן בְּשׁוּם מָקוֹם, וְהוּא מִפְּנֵי שֶׁעָבַר בְּוַדַּאי עַל קַבָּלַת לָשׁוֹן הָרָע גַּם כֵּן, וְאִסּוּר קַבָּלַת לָשׁוֹן הָרָע הוּא מִפְּנֵי שֶׁמַּאֲמִין בְּדַעְתּוֹ לַלָּשׁוֹן הָרָע בְּהַחְלָטָה, שֶׁעָבַר בָּזֶה עַל לָאו {שמות כ''ג א'} דְּ''לֹא תִשָּׂא שֵׁמַע שָׁוְא'', וּכְמוֹ שֶׁבֵּרַרְנוּ דָּבָר זֶה בְּסֵפֶר ''חָפֵץ חַיִּים'' בְּשֵׁם הָרִאשׁוֹנִים. וְאִם כֵּן בְּוַדַּאי מָלְאָה דַּעְתּוֹ פְּגָמִים וּגְנוּת עַל כַּמָּה אֲנָשִׁים, וְלָזֶה הִצְרִיכָה הַתּוֹרָה לְטַהֵר אֶת רֹאשׁוֹ, וּכְדֵי שֶׁמִּכָּאן וּלְהַבָּא לֹא יֵלֵךְ בַּדֶּרֶךְ הַזּוֹ עוֹד, וְיָדִין הַכֹּל לְכַף זְכוּת. 

~ פרק י''ז - פרשת קדושים ופרשת בהר 

<b>פָּרָשַׁת קְדֹשִים, בְּהַר</b> 

[[כְּתִיב]]: {ויקרא י''ט ט''ז}: ''לֹא תֵלֵךְ רָכִיל בְּעַמֶּךָ''. הִנֵּה לָאו זֶה כּוֹלֵל רְכִילוּת וְלָשׁוֹן הָרָע יַחַד, כִּדְאִיתָא בִּירוּשַׁלְמִי. רְכִילוּת נִקְרָא, אִם אֶחָד אוֹמֵר לַחֲבֵרוֹ: פְּלוֹנִי דִּבֵּר עָלֶיךָ כָּךְ וְכָךְ, אוֹ עָשָׂה לְךָ כָּךְ וְכָךְ, וְלָשׁוֹן הָרָע נִקְרָא, אִם אֶחָד מְסַפֵּר לַחֲבֵרוֹ דְּבַר גְּנַאי עַל אֶחָד, אוֹ שְׁאָר דְּבָרִים הַגּוֹרְמִים לְהַזִּיק לוֹ בְּגוּפוֹ אוֹ בְּמָמוֹנוֹ אוֹ לְהָצֵר לוֹ. וְלָאו זֶה כּוֹלֵל גַּם לָשׁוֹן הָרָע, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה בְּבֵאוּרָם עַל פָּסוּק זֶה: לֹא תִהְיֶה כְּרוֹכֵל, שֶׁטּוֹעֵן מִזֶּה לָזֶה: וְיָדוּעַ, דְּלָאו זֶה הוּא אֲפִלּוּ עַל אֱמֶת, כְּמוֹ שֶׁכָּתְבוּ כָּל הַמְפָרְשִׁים. דְּאִם הוּא שֶׁקֶר, הוּא בִּכְלַל מוֹצִיא שֵׁם רָע, וְחָמוּר הַרְבֵּה יוֹתֵר מִסְּתַם לָשׁוֹן הָרָע, וְהִנֵּה סָמוּךְ לַמִּקְרָא הַזֶּה כָּתוּב {ויקרא י''ט ט''ו}: בְּ''צֶדֶק תִּשְׁפֹּט עֲמִיתֶךָ'', וְאָמְרוּ חֲכָמֵינוּ זִכְרוֹנָם לִבְרָכָה עַל זֶה {אבות א' ה'}: הֱוֵי דָּן אֶת כָּל הָאָדָם לְכַף זְכוּת. וְהוּא שַׁיָּךְ גַּם כֵּן לְעִנְיָנֵנוּ, דְּהַיְנוּ אַף שֶׁאַתָּה רוֹאֶה עָלָיו דִּבְרֵי גְּנַאי, אַף עַל פִּי כֵן צָרִיךְ לְחַפֵּשׂ עָלָיו זְכוּת, שֶׁמָּא בִּשְׁגָגָה דִּבֵּר אוֹ עָשָׂה דָּבָר זֶה, אוֹ שֶׁלֹּא יָדַע שֶׁדָּבָר זֶה אָסוּר לַעֲשׂוֹת אוֹ לְדַבֵּר, אוֹ שֶׁמָּא כְּבָר הִתְחָרֵט עַל הָעִנְיָן הַזֶּה, וְכַיּוֹצֵא בָּזֶה. וְעַל כֵּן הִזְהִיר, שֶׁלֹּא תִּהְיֶה רָכִיל עָלָיו לְסַפֵּר לַאֲנָשִׁים דִּבְרֵי הַגְּנַאי שֶׁיָּדַעְתָּ עָלָיו. וְכָל פְּרָטֵי דִּין לָשׁוֹן הָרָע וּרְכִילוּת וְגֹדֶל שְׂכָרוֹ לְמִי שֶׁנִּזְהָר בָּזֶה וְהָעֹנֶשׁ לְהָעוֹבֵר מְבֹאָר בְּסֵפֶר ''חָפֵץ חַיִּים'' וּ''שְׁמִירַת הַלָּשׁוֹן'' חֵלֶק א'. 

''לֹא תַעֲמֹד עַל דַּם רֵעֶךָ, אֲנִי ה' '' {שם ט''ז}. וּפֵרֵשׁ רַשִּׁ''י: לִרְאוֹת בְּמִיתָתוֹ, וְאַתָּה יָכוֹל לְהַצִּילוֹ, כְּגוֹן טוֹבֵעַ בַּנָּהָר אוֹ חַיָּה אוֹ לִסְטִים בָּאִים עָלָיו. וְעַיֵּן בְּסַנְהֶדְרִין {דף ע''ג.}, שֶׁאִם אֵינוֹ יָכוֹל בְּעַצְמוֹ לְהַצִּילוֹ, מְחֻיָּב לִטְרֹחַ וְלִשְׂכֹּר אֲנָשִׁים כְּדֵי לְהַצִּילוֹ. וְהִנֵּה סְמָכוֹ הַכָּתוּב {שם} לְ''לֹא תֵלֵךְ רָכִיל''. נִרְאֶה שֶׁבָּא הַכָּתוּב לוֹמַר, שֶׁאִם עָבַר וְעָשָׂה רְכִילוּת גְּדוֹלָה עַל אָדָם, וְעַל יְדֵי זֶה הִכְנִיס כַּעַס גָּדוֹל בְּלֵב פְּלוֹנִי עָלָיו, וְיוּכַל לָבוֹא לִידֵי סַכָּנַת נְפָשׁוֹת [כָּעִנְיָן שֶׁעָשָׂה דּוֹאֵג הָאֲדוֹמִי לִפְנֵי שָׁאוּל עַל דָּוִד], מְחֻיָּב אַחַר כָּךְ לִרְאוֹת לְהָסִיר הַסַּכָּנָה מֵעָלָיו. וְאִם אֵינוֹ יָכוֹל עַל יְדֵי עַצְמוֹ, מְחֻיָּב עַל יְדֵי אֲחֵרִים שֶׁיִּשְׁתַּדְּלוּ לְהַצִּילוֹ. וְסִיֵּם הַכָּתוּב: ''אֲנִי ה''', וּפֵרֵשׁ רַשִׁ''י: נֶאֱמָן לְשַׁלֵּם שָׂכָר, לְמִי שֶׁזָּהִיר מִלִּהְיוֹת רָכִיל וּמִשְׁתַּדֵּל לְהַצִּיל חֲבֵרוֹ מִסַּכָּנָה וְנֶאֱמָן לִפְרֹעַ, לְמִי שֶׁעוֹשֶׂה בְּהֶפְכּוֹ, וְכִדְאִיתָא בְּתוֹסֶפְתָּא דְּפֵאָה {פרק א' הלכה ב'}: עַל שָׁלֹש עֲבֵרוֹת נִפְרָעִין מִן הָאָדָם בָּעוֹלָם הַזֶּה, וְהַקְּרֶן קַיֶּמֶת לוֹ לָעוֹלָם הַבָּא, וְאֵלּוּ הֵן: עֲבוֹדָה זָרָה וְגִלּוּי עֲרָיוֹת וּשְׁפִיכוּת דָּמִים וְלָשׁוֹן הָרָע נֶגֶד כֻּלָּם. 

''הוֹכֵחַ תּוֹכִיחַ אֶת עֲמִיתֶךָ וְלֹא תִשָּׂא עָלָיו חֵטְא'' {ויקרא י''ט י''ז}. דְּהַיְנוּ שֶׁלֹּא לְהַלְבִּין פָּנָיו בָּרַבִּים, אַף שֶׁהוּא דֶּרֶךְ תּוֹכָחָה, וְכָל שֶׁכֵּן שֶׁלֹּא בְּדֶרֶךְ תּוֹכָחָה. הַמַּלְבִּין פְּנֵי חֲבֵרוֹ, גָּדוֹל עֲוֹנוֹ מִנְּשׂוֹא, כִּדְאִיתָא בְּבָבָא מְצִיעָא {דף נ''ח:}: כָּל הַמַּלְבִּין פְּנֵי חֲבֵרוֹ בָּרַבִּים, כְּאִלּוּ שׁוֹפֵךְ דָּמִים. וְאִיתָא שָׁם בַּגְּמָרָא {נ''ט.}: נֹחַ לוֹ לְאָדָם, שֶׁיַּפִּיל עַצְמוֹ לְתוֹךְ כִּבְשַׁן הָאֵשׁ, וְאַל יַלְבִּין פְּנֵי חֲבֵרוֹ בָּרַבִּים. מְנָא לָן? מִתָּמָר, דִּכְתִיב {בראשית ל''ח כ''ה}: ''הִיא מוּצֵאת, וְהִיא שָׁלְחָה אֶל חָמִיהָ לֵאמֹר'' וְגוֹ'. וּמוּכָח מִזֶּה, דַּאֲפִלּוּ אִם אוֹתוֹ הָאִישׁ גַּם כֵּן חַיָּב בַּדָּבָר, אֲפִלּוּ הָכֵי צָרִיךְ לִזָּהֵר מְאֹד שֶׁלֹּא לְבַיְּשׁוֹ, וּמוּכָח שָׁם עוֹד בַּגְּמָרָא, דְּמִי שֶׁרָגִיל לְהַלְבִּין פְּנֵי חֲבֵרוֹ בָּרַבִּים, אֵין לוֹ חֵלֶק לָעוֹלָם הַבָּא. 

[[בְּפָרָשַׁת]] בְּהַר {ויקרא כ''ח י''ז}: ''וְלֹא תוֹנוּ אִישׁ אֶת עֲמִיתוֹ''. כָּאן הִזְהִירָה הַתּוֹרָה עַל אוֹנָאַת דְּבָרִים דְּהַיְנוּ שֶׁלֹּא יַקְנִיט אֶת חֲבֵרוֹ בִּדְבָרִים. וְאָמְרִינַן בַּגְּמָרָא {בבא מציאה נ''ח:}: גְּדוֹלָה אוֹנָאַת דְּבָרִים מֵאוֹנָאַת מָמוֹן, שֶׁזֶּה בְּגוּפוֹ וְזֶה בְּמָמוֹנוֹ, וְזֶה נִתָּן לְהִשָּׁבוֹן וְזֶה לֹא נִתָּן לְהִשָּׁבוֹן. וְאָמְרִינַן שָׁם {שם נ''ט.}: כָּל הַשְּׁעָרִים נִנְעֲלוּ, חוּץ מִן שַׁעֲרֵי אוֹנָאָה, לְהִפָּרַע מְן הַמְאַנֶּה. וְאוֹנָאַת דְּבָרִים הִיא גַּם כֵּן נִכְנֶסֶת בִּכְלַל לָשׁוֹן הָרָע, כִּדְאִיתָא בְּמַסֶּכֶת יוֹמָא {דף מ''ד.}. 

~ פרק י''ח - פרשת בהעלותך 

<b>פָּרָשַׁת בְּהַעֲלֹתְךָ</b> 

''וַתְּדַבֵּר מִרְיָם וְאַהֲרֹן בְּמֹשֶה עַל אוֹדוֹת'' וְגוֹ' {במדבר י''ב א'}. מִפָּרָשָׁה זוֹ אָנוּ לְמֵדִים כַּמָּה עִנְיָנִים: 

<b>א.</b> שֶׁאִסּוּרוֹ הוּא אֲפִלּוּ אִם הָאִישׁ שֶׁדִּבֵּר עָלָיו הוּא עָנָו וּשְׁפַל רוּחַ, וְאֵינוֹ מַקפִּיד עַל מַה שֶׁדּוֹבֵר עָלָיו. [דִּלְפִיכָךְ נִסְמַךְ {שם ג'}: ''וְהָאִישׁ מֹשֶה עָנָו מְאֹד'']. 

<b>ב.</b> אֲפִלּוּ אִם מִתְּחִלָּה הֵיטִיב עִמּוֹ כַּמָּה טוֹבוֹת, דְּהַיְנוּ שֶׁהָיָה מִסְכֵּן בְּאֵיזֶה עִנְיָן, וְהוּא הִשְׁתַּדֵּל בֶּעָמָל רַב, עַד שֶׁהִצִּילוֹ מִן הַסַּכָּנָה. [וְזֶה הָיָה בְּמִרְיָם בְּמַה שֶּׁהִצִּילָתוֹ מִן הַיָּם]. 

<b>ג.</b> שֶׁאִסּוּר לָשׁוֹן הָרָע הוּא אֲפִלּוּ אִם אֵינוֹ מְדַבֵּר עָלָיו בִּפְנֵי כַּמָּה אֲנָשִׁים, רַק עִם אֶחָד, וְאוֹתוֹ הָאֶחָד הוּא קרוֹבוֹ, שֶׁלֹּא יֵלֵךְ וִיסַפֵּר לִשְׁאָר אֲנָשִׁים. 

<b>ד.</b> אִם אֶחָד אוֹמֵר עַל גְּדוֹל הַמְּדִינָה: הַנְהָגָתוֹ אֵינָהּ לְפִי גַּדְלוּתוֹ, דְּהַנְהָגָתוֹ זוֹ בְּמַעֲשָׂיו הָיְתָה רְאוּיָה, אִם הָיָה יָחִיד בַּדּוֹר, אֲבָל בַּאֲשֶׁר אֵינֶנּוּ יָחִיד בַּדּוֹר, כִּי הוּא כִּשְׁאָר גְּדוֹלֵי הַמְּדִינָה, הַנְהָגָתוֹ זוֹ גְּבוֹהָה לְפִי עֶרְכּוֹ, גַּם זֶה הוּא לָשׁוֹן הָרָע גְּמוּרָה, שֶׁטָּעוּתָם הָיְתָה בְּמַה שֶּׁהִשְׁווּהוּ לִשְׁאָר נְבִיאִים וּלְמַדְרֵגַת הָאָבוֹת, כִּדְאִיתָא בְּסִפְרִי, וְלָזֶה הָיְתָה לָהֶם פְּלִיאָה עַל מַה שֶּׁפָּרַשׁ מִן הָאִשָּׁה, הֲלֹא גַּם הֵם לֹא פָּרְשׁוּ. וְלָזֶה הֵשִׁיב לָהֶם הַקָּדוֹשׁ בָּרוּךְ הוּא {שם ו' ז'}: ''אִם יִהְיֶה נְבִיאֲכֶם וְגוֹ': לֹא כֵן עַבְדִּי מֹשֶה'' וְגוֹ', שֶׁמַּדְרֵגָתוֹ נַעֲלָה מֵעַל כֻּלָּם, שֶׁבְּכָל רֶגַע הוּא מוּכָן לִנְבוּאָה, וּמֻכְרָח הוּא לִפְרֹש; 

''וַיִּפֶן אַהֲרֹן אֶל מִרְיָם, וְהִנֵּה מְצֹרַעַת'' {שם י'}. כִּי בַּעֲוֹן לָשׁוֹן הָרָע נְגָעִים בָּאִים. וְהִנֵּה עָנְשׁוֹ לִהְיוֹת מְצֹרָע מֻחְלָט, כִּדְאִיתָא בַּגְּמָרָא {ערכין ט''ו} מִמַּה דִּכְתִיב {תהילים ק''א ה'}: ''מְלָשְׁנִי בַסֵּתֶר רֵעֵהוּ אוֹתוֹ אַצְמִית'', וְהוּא מִלְּשׁוֹן לִצְמִיתוּת, וּמְתַרְגְּמִינַן: לַחֲלוּטִין, וְהוֹעִילָה תְּפִלָּתוֹ שֶׁל מֹשֶה, אֲבָל לֹא לְגַמְרֵי, וְרַק לַעֲשׂוֹתָהּ מִן מְצֹרָע מֻחְלָט לִמְצֹרָע מֻסְגָּר. 

~ פרק י''ט - פרשת שלח 

<b>פָּרָשַׁת שְׁלַח</b> 

[[יֵדַע]] הָאָדָם כַּמָּה גָּדוֹל כֹּחָהּ שֶׁל לָשׁוֹן הָרָע, כִּי הִנֵּה כְּשֶׁהָיִינוּ בַּמִּדְבָּר כַּמָּה פְּעָמִים, מָרִינוּ אֶת פִּי ה' בָּעֵגֶל וּכְהַאי גַּוְנָא, וַאֲפִלּוּ הָכֵי לֹא נֶחְתַּם גְּזַר דִּינָם עֲלֵיהֶם אֶלָּא עַל לָשׁוֹן הָרָע שֶׁל מְרַגְּלִים בִּלְבַד, וְכִדְאִיתָא בַּעֲרָכִין {דף ט''ו} בַּמִּשְׁנָה. וְאִיתָא שָׁם, דְּהָאֲמִירָה שֶׁמְּקַלְקֵל הָאָדָם בְּפִיו חֲמוּרָה מִן הָעוֹשֶׂה מַעֲשֶׂה, דַּהֲרֵי הַמְאַנֵּס אֶת הַבְּתוּלָה נוֹתֵן רַק חֲמִשִּׁים כֶּסֶף, וְאִלּוּ בַּמּוֹצִיא שֵׁם רָע קְנַסְתּוֹ הַתּוֹרָה מֵאָה כֶּסֶף עַל הַשֵּׁם רַע שֶׁהוֹצִיא, כְּדִכְתִיב {דברים כ''ב י''ט}: ''כִּי הוֹצִיא שֵׁם רַע עַל בְּתוּלַת יִשְׂרָאֵל'', וְגַם הוּא מְחֻיָּב מַלְקוֹת עֲבוּר זֶה, כְּדִכְתִיב {שם י''ח}: ''וְיִסְּרוּ אֹתוֹ'' {וּכְעֵין מַה דְּאִיתָא בִּפְסָחִים דַּף קּי''ג בְּזִיגוּד}. 

[[וְעַתָּה]] נְבָאֵר מְעַט אֶת עִנְיַן הַמְרַגְּלִים. דְּלִכְאוֹרָה יִפָּלֵא מְאֹד, מַהִי הַסִּבָּה שֶׁהִטְעֲתָה אוֹתָם לֵירֵד פְּלָאִים כָּל כָּךְ, וְהִטְעוּ אֶת כְּלַל יִשְׂרָאֵל. וְיוֹתֵר מִזֶּה, שֶׁאַף הַסַּנְהֶדְרִין טָעוּ בָּזֶה, כְּדִכְתִיב {במדבר י''ד א'}: ''וַתִּשָּׂא כָּל הָעֵדָה וַיִּתְּנוּ אֶת קוֹלָם'' וְגוֹ'; וּפֵרֵשׁ רַשִּׁ''י: סַנְהֶדְרָאוֹת. וְיוֹתֵר מִזֶּה, שֶׁאָמְרוּ {במדבר י''ג ל''א}: ''כִּי חָזָק הוּא מִמֶּנּוּ''. וּפֵרְשׁוּ חֲכָמֵינוּ זִכְרוֹנָם לִבְרָכָה {ערכין ט''ו.}, שֶׁכִּבְיָכוֹל אֵינוֹ יָכוֹל לְהוֹצִיא כֵּלָיו מִשָּׁם, וְאֵיךְ אָמְרוּ שְׁטוּת כָּזוֹ? 

[[אָכֵן]], כַּאֲשֶׁר נִתְבּוֹנֵן הֵיטֵב נִמְצָא, שֶׁכָּל זֶה הַטָּעוּת שֶׁל מְרַגְּלִים נִמְצָא גַּם אֶצְלֵנוּ מִין יֵצֶר הָרָע זֶה. וְנַסְבִּיר זֶה הָעִנְיָן בְּסוֹף דְּבָרֵינוּ. אַךְ מִתְּחִלָּה נְדַבֵּר אוֹדוֹת הַמְרַגְּלִים, שֶׁהָלְכוּ לְרַגֵּל הָאָרֶץ, כִּי מֹשֶה רַבֵּנוּ עָלָיו הַשָּׁלוֹם אָמַר {שם י''ח}: ''וּרְאִיתֶם אֶת הָאָרֶץ מַה הִיא'', וּפֵרֵשׁ רַשִּׁ''י: יֵשׁ אֶרֶץ מְגַדֶּלֶת גִּבּוֹרִים וְיֵשׁ אֶרֶץ מְגַדֶּלֶת חַלָּשִׁים; יֵשׁ מְגַדֶּלֶת אוּכְלוּסִין וְכוּ'. וּמָה הָאָרֶץ, הַשְׁמֵנָה הִיא אִם רָזָה וְגוֹ', וּלְקַחְתֶּם מִפְּרִי הָאָרֶץ, כִּי הָאָרֶץ שֶׁאָנוּ רוֹאִין, פֵּרוֹתֶיהָ גְּדוֹלִים וְטוֹבִים, הִיא מַעֲלָה גְּדוֹלָה, וְכֵן כְּשֶׁאָנוּ רוֹאִין שֶׁהִיא מְגַדֶּלֶת גִּבּוֹרִים וּגְבוֹהֵי קוֹמָה, וְכֵן שֶׁעַמָּהּ רַב הוּא, סִימָן שֶׁאֲוִירָהּ טוֹב מְאֹד. אֲבָל כָּל זֶה הוּא לְמִי שֶׁמַּאֲמִין בְּדִבְרֵי ה', שֶׁהִבְטִיחַ לָתֵת לָנוּ אֶת הָאָרֶץ, וּבְוַדַּאי לֹא אָדָם הוּא לְהִנָּחֵם. אֲבָל מִי שֶׁמְפַקְפֵּק בְּעִקַּר הָעִנְיָן, וּמַתְחִיל לְהִסְתַּפֵּק וְלַחֲשֹׁב, שֶׁלְּנַצֵּחַ גִּבּוֹרֵי כֹּחַ כָּאֵלּוּ וְעַם רַב כָּזֶה, צָרִיךְ לָזֶה זְכוּת גְּדוֹלָה מְאֹד, שֶׁיִּהְיוּ הַכֹּל בְּגֶדֶר צַדִּיקִים וּקְּדוֹשִׁים, וְאֵין לָנוּ אֲנָשִׁים כָּאֵלּוּ. כָּל מַה שֶּׁהוּא רוֹאֶה יוֹתֵר בִּמְדִינָה, שֶׁאֲנָשֶׁיהָ רַבִּים מְאֹד וְגִבּוֹרִים וּגְבוֹהֵי קוֹמָה, שֶׁצָּרִיךְ לָתֵת לָהֶם מִדָּה לְגָבְהָן, הוּא הַכֹּל חִסָּרוֹן אֶצְלוֹ, וְנָפַל לִבּוֹ עַל יְדֵי זֶה. 

[[וְהִנֵּה]] יָדוּעַ, שֶׁדֶּרֶךְ הַיֵּצֶר לְהִתְהַפֵּךְ בְּתַחְבּוּלוֹתָיו, וּלְכָךְ הוּא יוֹשֵׁב עַל שְׁנֵי מַפְתְּחֵי הַלֵּב {ברכות ס''א.}, דְּהַיְנוּ לִפְעָמִים הוּא מַטִּיל גֵּאוּת בְּלֵב הָאָדָם לַחֲשֹׁב בְּנַפְשׁוֹ שֶׁהוּא מִיִּרְאֵי ה''וְאֶפְשָׁר אַף מֵאוֹהֲבָיו, וּכְשֶׁהוּא מִתְבּוֹנֵן בְּאָדָם, שֶׁרוֹצֶה לְהִתְחַזֵּק בְּאֵיזֶה עִנְיָן לִכְבוֹד ה' יִתְבָּרַךְ כְּדֶרֶךְ הָאוֹהֵב הַנֶּאֱמָן, הוּא מַפִּיל עַצְבוּת בְּלֵב הָאָדָם, וְחוֹשֵׁב שֶׁזּוֹ הַמִּצְוָה אוֹ הָעִנְיָן אֵין נָאוֹת לוֹ, וְרַק לִקְדוֹשִׁים אֲשֶׁר בָּאָרֶץ הוּא, אֲבָל לֹא לִקְטַנִּים כָּמוֹהוּ, וּמוֹלִיד בְּרַעֲיוֹנָיו פְּעֻלּוֹת מְגֻנּוֹת אֲשֶׁר עָשָׂה בִּימֵי קֶדֶם, וְאַף שֶׁכַּמָּה פְּעָמִים הִתְחָרֵט וְהִתְמַרְמֵר עַל זֶה, דָּבָר זֶה מַשְׁכִּיחוֹ, וְהוּא אֵינוֹ מַזְכִּירוֹ רַק בְּדָבָר שֶׁנָּאוֹת לוֹ לְעִנְיָנוֹ לְשִׁיטָתוֹ כְּדֵי לְהַקְטִינוֹ וּלְהַשְׁפִּילוֹ בְּדַעְתּוֹ, שֶׁלֹּא תִּהְיֶה לוֹ שׁוּם תְּשׁוּקָה לַמִּצְוָה הַהִיא. 

[[וְאַף]] כָּאן, כְּשֶׁבָּאוּ לְרַגֵּל הָאָרֶץ, הִתְגַּבֵּר הַיֵּצֶר עֲלֵיהֶם לוֹמַר: לְנַצֵּחַ עַם רַב כָּזֶה וְגִבּוֹרִים כָּאֵלּוּ, צָרִיךְ לָזֶה זְכוּת גְּדוֹלָה וְנוֹרָאָה, אֲבָל לֹא לַאֲנָשִׁים כָּמוֹנוּ, שֶׁזֶּה מִקָּרוֹב עָשִׂינוּ הָעֵגֶל וְגַם בְּשַׂר תַּאֲוָה. [הֲגַם שֶׁכְּבָר עָשׂוּ תְּשׁוּבָה וּבָכוּ הַרְבֵּה בֶּכִי, כִּדְאִיתָא בְּפִרְקֵי דְּרַבִּי אֱלִיעֶזֶר; שֶׁבַּיּוֹם הָאַחֲרוֹן שֶׁל הָאַרְבָּעִים יוֹם שֶׁעָלָה מֹשֶה לָהָר, שֶׁהָיוּ יוֹדְעִים שֶׁלְּמָחָר יֵרֵד מִן הָהָר, לָנוּ בְּתַעֲנִית כָּל יִשְׂרָאֵל, וְהָלְכוּ לְמָחָר לְקַבֵּל פָּנָיו בְּרִדְתּוֹ וּבָכוּ הַרְבֵּה בֶּכִי, וְנִתְבַּשֵּׂר לָהֶם שֶׁהַקָדוֹשׁ בָּרוּךְ הוּא מָחַל לָהֶם, וְנִקְבַּע זֶה לָהֶם לִמְחִילָה לְדוֹרוֹת]. וְלָזֶה אָמְרוּ {שם כ''ז}: "בָּאנוּ אֶל הָאָרֶץ אשֶׁר שְׁלַחְתָּנוּ, וְגַם זָבַת חָלָב וּדְבַשׁ הִיא, וְזֶה פִּרְיָהּ: אֶפֶס כִּי עַז הָעָם הַיֹּשֵב בָּאָרֶץ וְגוֹ', וְגַם יַלְדֵי הָעֲנָק רָאִינוּ שָׁם: עֲמָלֵקּ יוֹשֵׁב בְּאֶרֶץ הַנֶּגֶב'', וּכְאוֹמֵר: וְצָרִיךְ לָזֶה זְכוּת מֹשֶה רַבֵּנוּ עָלָיו הַשָּׁלוֹם, כְּמוֹ שֶׁהָיָה מִכְּבָר, וּכְאוֹמֵר: מִי יוֹדֵעַ שֶׁיִּחְיֶה עַד אָז, כִּי הָיָה לָהֶם גִּלּוּי דַּעַת מִנְּבוּאַת אֶלְדָּד וּמֵידָד {סנהדרין י''ז.}, וּמִלְּבַד זֶה, {שם כ''ט} ''וְהַחִתִּי וְהַיְבוּסִי'' וְגוֹ', וּכְאוֹמֵר, שֶׁלְּנַצֵּחַ כֻּלָּם קֹדֶם שֶׁנָּבוֹא לְאֶרֶץ יִשְׂרָאֵל צָרִיךְ גַּם כֵּן לָזֶה זְכוּת גְּדוֹלָה, וּבִפְרָט לָבוֹא אֶל הָעָם בְּאֶרֶץ יִשׂרָאֵל וּלְהִתְגַּבֵּר שָׁם עֲלֵיהֶם. 

''וַיַּהַס כָּלֵב אֶת הָעָם אֶל מֹשֶה'' {שם ל'}, וּכְפֵרוּשׁ רַשִּׁ''י שֶׁהִשְׁתִּיקָם, שֶׁאָמַר: ', וְכִי זוֹ בִּלְבַד עָשָׂה לָנוּ בֶּן עַמְרָם, וַהֲלֹא קָרַע לָנוּ אֶת הַיָּם וְהוֹרִיד לָנוּ אֶת הַמָּן'' וְכוּ'; וְכַוָּנָתוֹ: אִלּוּ בָּא הַקָּדוֹשׁ בָּרוּךְ הוּא עִמָּנוּ בְּדִין, לֹא הָיָה נִקְרַע לָנוּ הַיָּם וְלֹא הוֹרִיד הַמָּן, כִּי גַּם בַּיָּם הָיָה שֶׁלֹּא כָּרָאוּי, כְּמוֹ דִּכְתִיב {תהילים ק''ו ז'}: ''וַיַּמְרוּ עַל יָם בְּיַם סוּף''. וְכֵן עַל הַמָּן הָיָה מִתְּחִלָּה תְּלוּנָה, וְכֵן כָּל אוֹתוֹ הָעֵת עַד כָּעֵת [וּכְמוֹ שֶׁאָמַר מֹשֶה רַבֵּנוּ עָלָיו הַשָּׁלוֹם אַחַר כָּךְ {במדבר י''ד י''ט}: ''סְלַח נָא לַעֲוֹן הָעָם הַזֶּה כְּגֹדֶל חַסְדֶּךָ, וְכַאֲשֶׁר נָשָׂאתָה לָעָם הַזֶּה מִמִּצְרַיִם וְעַד הֵנָּה'']. וְאַף כָּעֵת עָלֹה נַעֲלֶה לְאֶרֶץ יִשְׂרָאֵל כְּמוֹ שֶׁאָמַר מֹשֶה: ''וְיָרַשְׁנוּ אֹתָהּ'' כַּאֲשֶׁר נָבוֹא שָׁם; 

''וְהָאֲנָשִׁים אֲשֶׁר עָלוּ עִמּוֹ אָמְרוּ: ''לֹא נוּכַל לַעֲלוֹת אֶל הָעָם [הַיְנוּ אֲפִלּוּ לַעֲלוֹת לֹא נוּכַל, כְּמוֹ שֶׁאָמְרוּ מִתְּחִלָּה: ''עֲמָלֵקּ יוֹשֵׁב בְּאֶרֶץ הַנֶּגֶב וְהַחִתִּי'' וְגוֹ'] כִּי חָזָק הוּא מִמֶּנּוּ'' {במדבר י''ג ל''א}, כִּבְיָכוֹל אֵינוֹ יָכוֹל לְהוֹצִיא אֶת כֵּלָיו מִשָׁם. וְכַוָּנָתָם: אֵימָתַי הַקָּדוֹשׁ בָּרוּךְ הוּא מְגָרֵשׁ אֶת הָאֻמָּה? כְּשֶׁמּוֹצֵא אַחֶרֶת שֶׁהִיא טוֹבָה הֵימֶנָּה, הוּא נוֹתֵן לָהֶם כֹּחַ לְכַלּוֹתָם וּלְהוֹרִישׁ אֶת מְקוֹמָם, אֲבָל כְּגוֹן אָנוּ, שֶׁאָנוּ חוֹטְאִים גְּדוֹלִים בָּעֵגֶל וּבִבְשַׂר תַּאֲוָה, לֹא יְכַלֶּה עֲבוּרֵנוּ אֻמּוֹת גְּדוֹלוֹת כָּאֵלּוּ, וּמַה שֶּׁהִבְטִיחַ הַקָּדוֹשׁ בָּרוּךְ הוּא לָתֵת לָנוּ אֶת הָאָרֶץ, הוּא דַּוְקָא אִם הָיִינוּ זַכָּאִים בְּגֶדֶר צַדִּיקַים, הָיָה מְגָרֵשׁ מִפָּנֵינוּ הָאוֹיֵב, וְהָיָה נוֹתֵן לָנוּ רְשׁוּת לְהַשְׁמִידָם. 

וְהִנֵּה כַּאֲשֶׁר רָאוּ הַמְרַגְּלִים, שֶׁהָעָם פּוֹסְחִים עַל שְׁתֵּי הַסְּעִפִּים, כִּי יֵשׁ מֵהֶם שֶׁנִּתְקַבְּלוּ דִּבְרֵי כָּלֵב בְּאָזְנֵיהֶם, הוֹצִיאוּ דִּבָּה עַל הָאָרֶץ וְאָמְרוּ {שם ל''ב}: ''הָאָרֶץ אֲשֶׁר עָבַרְנוּ בָּהּ לָתוּר אֹתָהּ'', רָצוּ לוֹמַר: דִּקְדַּקְנוּ מְאֹד וְרָאִינוּ שֶׁאֲוִירָהּ רַע מְאֹד, וּמַזֶּקֶת לַבְּרִיּוֹת, וְלֹא נִשְׁאֲרוּ בָּהּ, כִּי אִם הַגִּבּוֹרִים הַגְּדוֹלִים [וּבְדֶרֶךְ רֶמֶז רָמְזוּ, שֶׁכַּאֲשֶׁר תָּבוֹאוּ לָאָרֶץ, שֶׁהִיא מְקֻדֶּשֶׁת מְאֹד, מִדַּת הַדִּין שׁוִֹרָה בָּהּ, כִּי אֵינוֹ דּוֹמֶה, מִי שֶׁאֵינוֹ עוֹשֶׂה רְצוֹן הַמֶּלֶךְ חוּץ לַפָּלָטִין אוֹ בַּפָּלָטִין שֶׁלּוֹ, וְעַל כֵּן אֵינָם יְכוֹלִים לְהִתְקַיֵּם בָּהּ, כִּי אִם צַדִּיקִים גְּמוּרִים, וְאֵין אָנוּ בְּמַדְרֵגָה זוֹ, עַל כֵּן אֵינָהּ כְּדָאִית לָנוּ]. {שם ל''ג} ''וְשָׁם רָאִינוּ אֶת הַנְּפִילִים וְגוֹ', וַנְהִי בְעֵינֵינוּ כַּחֲגָבִים''. רָצוּ לוֹמַר: וְנָמַס לְבָבֵנוּ, וְאַף אַתֶּם, אִם תָּבוֹאוּ שָׁמָּה, יִמַּס לְבַבְכֶם מִפְּנֵי הַפַּחַד, וּמִמֵּילָא שְׁמִירָה הָעֶלְיוֹנָה תָּסוּר גַּם כֵּן מִכֶּם, כִּי שְׁמִירָתוֹ הִיא לְפִי גֶּדֶר בִּטְחוֹנוֹ שֶׁל הָאָדָם בּוֹ, כַּיָּדוּעַ; 

''וַתִּשָּׂא כָּל הָעֵדָה'' וְגוֹ' {שם י''ד א'}; וּפֵרֵשׁ רַשִּׁ''י: סַנְהֶדְרָאוֹת. וְהָעִנְיָן, כִּי בֶּאֱמֶת כָּל מַה שֶּׁהָאָדָם חָשׁוּב יוֹתֵר, הוּא מַכִּיר אֶת עֶרְכּוֹ הַדַּל יוֹתֵר, וּכְמוֹ שֶׁאָנוּ אוֹמְרִים בְּכָל יוֹם: הֲלֹא כָל הַגִּבּוֹרִים כְּאַיִן לְפָנֶיךָ, וְאַנְשֵׁי הַשֵּׁם כְּלֹא הָיוּ וַחֲכָמִים כִּבְלִי מַדָּע וּנְבוֹנִים כִּבְלִי הַשְׂכֵּל וְכוּ'. וְעַל כֵּן הוּא שָׁפֵל בְּעֵינָיו בְּיוֹתֵר, כְּמוֹ שֶׁמָּצִינוּ שֶׁאָמַר דָּוִד {תהילים כ''ב ז'}: ''וְאָנֹכִי תוֹלַעַת וְלֹא אִישׁ, חֶרְפַּת אָדָם וּבְזוּי עָם'', וְלָכֵן, כַּאֲשֶׁר הִצִּיעוּ לִפְנֵיהֶם הַמְרַגְּלִים, שֶׁדּוֹרָם אֵינוֹ חָשׁוּב בְּעֵינֵי ה' מִצַּד רֹעַ מַעֲשֵׂיהֶם וּקְשֵׁה עָרְפָּם, וְאֵינָם רְאוּיִים שֶׁיֵּעָשֶׂה לָהֶם נֵס לְהִתְגַּבֵּר עַל עֲנָקִים כָּאֵלּוּ, נִתְקַבֵּל הַדָּבָר מְאֹד בְּעֵינֵיהֶם. 

[[וְהִנֵּה]] עַל שְׁתֵּי הַטְּעָנוֹת הָאֵלּוּ הֵשִׁיבוּ יְהוֹשֻׁעַ * וְכָלֵב בִּקְצָרָה: עַל מַה שֶּׁאַתֶּם מוֹצִיאִים דִּבָּה וְאוֹמְרִים, שֶׁדִּקדַּקְתֶּם הֵיטֵב לִרְאוֹת, וּרְאִיתֶם שֶׁאֲוִירָהּ רַע, גַּם אֲנַחְנוּ עָבַרְנוּ לָתוּר אוֹתָהּ, וְדִקדַּקְנוּ לִרְאוֹת, וְרָאִינוּ {במדבר י''ד ז'} שֶׁ''טּוֹבָה הָאָרֶץ מְאֹד מְאֹד'' וְגוֹ'. 

AA* וְאַגַּב נְבָאֵר מַהוּ זֶה דִּכְתִיב {במדבר י''ג ט''ז}: ''וַיִּקְרָא משֶה לְהוֹשֵׁעַ בֶּן נוּן יְהוֹשֻׁעַ'', וּפֵרֵשׁ רַשִּׁ''י שֶׁאָמַר לו {במדבר רבה פרשה י''ח}: ''יָהּ יוֹשִׁיעֲךָ מֵעֲצַת מְרַגְּלִים''. וְלָמָּה לֹא בֵּרֵךְ גַּם לְכָלֵב, וְכִי מַשּׂוֹא פָּנִים יֵשׁ בַּדָּבָר. <QM> גַּם מַהוּ דִּכְתִיב {במדבר י''ג כ''ב}: ''וַיָּבֹא עַד חֶבְרוֹן'', וּפֵרֵשׁ רַשִׁ''י, שֶׁכָּלֵב לְבַדּו הָלַךְ לְשָׁם וְנִשְׁתַּטַּח עַל קִבְרֵי אָבוֹת, שֶׁלֹא יְהֵא נִסַּת מֵחֲבֵרָיו לִהְיוֹת בַּעֲצָתָם. מַדּוּעַ לֹא הָלַךְ גַּם יְהוֹשֻׁעַ. <QM> וְגַם מַהוּ שֶׁכָּתַב בְּסוֹף הַפָּרָשָׁה ???{בַּמִּדְבָּר י''ד כ''ד}: ''וְעַבְדִּי כָּלֵב עֵקֶב הָיְתָה רוּחַ אַחֶרֶת עִמּוֹ וַיְמַלֵּא אַחֲרָי'', מַדּוּעַ לֹא הִזְכִּיר הַקָּדוֹשׁ בָּרוּךְ הוּא אֶת יְהוֹשֻׁעַ גַּם כֵּן לְשֶׁבַח, שֶׁהוּא הָיָה מִתְנַגֵּד לְשִׁטַּת הַמְרַגְּלִים מִתְּחִלָּה וְעַד סוֹף. <QM> אָכֵן, בֶּאֱמֶת נִיחָא הַכֹּל בַּחֲדָא מַחְתָּא, וְהוּא דְּיֵשׁ שְׁתֵּי דְרָכִים בַּעֲבוֹדַת ה' יִתְבָּרַךְ. בְּעֵת שֶׁמִּתְגַּבְּרִים כֹּחוֹת הַתּוֹעִים בָּעוֹלָם, וְאֶחָד מֵעובְדֵי ה' הֻכְרַח לַעֲמֹד עִמָּהֶם כַּמָּה שָׁבוּעוֹת, אִם יוֹצִיא אָז כֹּחוֹתָיו הַפְּנִימִיִּים לַחוּץ, דְּהַיְנוּ שֶׁיְּפַרְסֵם שִׁטָּתו הָאֲמִתִּית לְעֵינֵיהֶם וְיָרִיב עִמָּם עַל דַּעְתָּם הַכּוזֶבֶת, אוֹ שֶׁיִּשְׁתֹּק לְעֵינֵיהֶם, וְאֶפְשָׁר גַּם שֶׁיַּסְכִּים עִמָּהֶם לְפָנִים, עַד שֶׁיָּבוֹא בָּרַבִּים לִפְנֵי קְהַל יִשְׂרָאֵל, וְאָז יְבָרֵר אֶת שִׁטָּתוֹ הָאֲמִתִּית וּלְהֶפֶךְ אֶת דַּעְתָּם הַכּוֹזֶבֶת לְעֵינֵי כֹּל. 

[[וְיֵשׁ]] בְּכָל דֶּרֶךְ מַעֲלָה וְחִסָּרוֹן. בָּאֹפֶן הָרִאשׁוֹן יֵשׁ מַעֲלָה, דְּאִם יִשְׁתֹּק כָּל אוֹתוֹ הַזְּמַן וְגַם יַסְכִּים עִמָּהֶם, לְאַט לְאַט הוֹלֵךְ כֹּחוֹ הַפְּנִימִי וְנֶחְלָשׁ, עַד שֶׁהֻתְּרָה אֶצְלוֹ דַּעְתָּם הַכּוֹזֶבֶת. וְדֻגְמָא, כְּמוֹ שֶׁעוֹמֵד אָדָם בַּחֹרֶף בַּחוּץ בַּקֹּר הֶחָזָק זְמַן רַב, מִתְקָרֵר חֻמּו הַפְּנִימִי וָמֵת. מַה שֶּׁאֵין כֵּן אִם מִתְחַזֵּק בְּכָל פַּעַם נֶגְדָּם, לֹא יִתְקָרְרוּ כֹּחוֹתָיו הַפְּנִימִיִּים. אֲבָל בְּאֹפֶן זֶה יֵשׁ חִסָּרוֹן גַּם כֵּן, דְּיוּכְלוּ לְהִתְיַעֵץ יַחְדָּו נֶגְדּוֹ וּלְהַזִּיקוֹ בְּגוּפוֹ אוֹ בְּמָמוֹנוֹ, וְצָרִיךְ לְרַחֲמֵי שָׁמַיִם שֶׁיַּצִּילוּהוּ מִיָּדָם. וּבָאֹפֶן הַשֵׁנִי יֵשׁ מַעֲלָה, שֶׁלֹּא יִתְיַעֲצוּ לְהַזִּיקוֹ, אַחֲרֵי שֶׁחוֹשְׁבִים שֶׁהוּא גַּם כֵּן אוֹחֵז בְּשִׁטָּתָם. וְעוֹד מַעֲלָה יְתֵרָה יוֹתֵר מִזֶּה שֶׁבְּבוֹאוֹ לִפְנֵי קָהָל וְעֵדָה הוּא וְהֵם, בְּוַדַּאי יִתְפָּאֲרוּ הַתּוֹעִים וְיאמְרוּ, שֶׁפְּלוֹנִי הַנִּכְבָּד אוֹחֵז גַּם כֵּן בְּשִׁטָּתָם, וְאָז יוּכַל לְבָרֵר שִׁטָּתוֹ הָאֲמִתִּית לְעֵינֵי הַכֹּל. וְהִנֵּה מֹשֶה רַבֵּנוּ עָלָיו הַשָּׁלוֹם יָדַע בְּרוּחַ הַקֹּדֶשׁ אֶת כֹּחוֹתֵיהֶם, יְהוֹשֻׁעַ הָיָה כֹּחוֹ בָּאֹפֶן הָרִאשׁוֹן, וְעַל כֵּן הוּא צָרִיךְ לְּרַחֲמֵי שָׁמַיִם שֶׁלֹּא יִיעֲצוּ עָלָיו רָעָה, וּלְכָךְ בֵּרְכוּ: ''יָהּ יוֹשִׁיעֲךָ מֵעֲצַת מְרַגְּלִים''. וְכָלֵב הָיָה כֹּחוֹ בָּאֹפֶן הַשֵּׁנִי וְלֹא הָיָה צָרִיךְ לִבְרָכָה. 

[[וְהִנֵּה]] כְּשֶׁבָּאוּ לְחֶבְרוֹן וְרָאוּ שָׁם אֶת אַחִימָן שֵׁשַׁי וְתַלְמַי, וְנָפַל פַּחְדָּם עֲלֵיהֶם, תֵּכֶף הָיְתָה דַּעְתָּם לְהָרַע, וְהִתְבּוֹנֵן כָּלֵב אֵיךְ לְהִתְנַהֵג, וְהֻסְכַּם אֶצְלוֹ לְהַסְכִּים עִמָּהֶם בַּפֶּה כָּל אוֹתָהּ הַדֶּרֶךְ, וְעַל יְדֵי זֶה יִהְיֶה בּוֹ כֹּחַ לְבַסּוֹף לְהַשְׁתִּיקָם וּלְבָרֵר לִפְנֵי בְּנֵי יִשְׂרָאֵל אֶת הַשִּׁטָּה הָאֲמִתִּית, אַךְ הָיָה יָרֵא, שֶׁעַל יְדֵי זֶה יוּכְלוּ כֹּחוֹתָיו הַפְּנִימִיִּים לְהִתְחַלֵּף בְּמֶשֶׁךְ הַזְּמַן וְלִהְיוֹת נִסַּת לַעֲצָתָם, לְכָךְ הָלַךְ וְנִשְׁתַּטַּח עַל קִבְרֵי אָבוֹת, שֶׁיַּעַזְרוּהוּ בִּזְכוּתָם, שֶׁלֹּא יִתְקַלְקֵל בְּמֶשֶׁךְ הַזְּמַן. וְהִנֵּה בְּוַדַּאי כְּשֶׁבָּאוּ הַמְרַגְּלִים מִן הַדֶרֶךְ, אָמְרוּ: כֻּלָּנוּ נִשְׁלַחְנוּ לָאָרֶץ לָתוּר אוֹתָהּ וְלוֹמַר הָאֱמֶת, וְכֻלָּנוּ מַסְכִּימִים לְדֵעָה אַחַת לְבַד מֵאֶחָד וְהוּא יְהוֹשֻׁעַ, וְדֵעָה אַחַת כְּמַאן דְּלֵיתָא דַּמְיָא. וְהִנֵּה כְּשֶׁכָּלֵב רָאָה זֶה, הִתְחִיל לוֹמַר: וְכִי זֶה בִּלְבַד עָשָׂה לָנוּ בֶּן עַמְרָם. <QM> וּכְפֵרוּשׁ רַשִּׁ''י, וְזֶהוּ שֶׁכָּתַב: ''וְעַבְדִּי כָלֵב עֵקֶב הָיְתָה רוּחַ אַחֶרֶת עִמּוֹ וַיְמַלֵּא אַחֲרָי'', וּכְפֵרֵשׁ רַשִּׁ''י שֶׁעַל יְדֵי זֶה הָיָה בּוֹ כֹּחַ לְהַשְׁתִּיקָם. וְהִנֵּה אֹפֶן הָרִאשׁוֹן וְאֹפֶן הַשֵּׁנִי שְׁנֵיהֶם דְּרָכִים יְשָׁרִים לִפְנֵי ה', כִּי אַף שֶׁבָּאֹפֶן הָרִאשׁוֹן הַנֶּפֶשׁ יוֹתֵר מְשֻׁמֶּרֶת, מִכָּל מָקוֹם אִם אֹפֶן הַשֵּׁנִי כַּוָּנָתוֹ לַשָּׁמַיִם הוּא גַּם כֵּן אֹפֶן טוֹב וּכְמַעֲשֶׂה דְּכָלֵב. וּבָזֶה נִיחָא מַה דְּאִיתָא בַּתּוסֶפְתָּא, שֶׁלִּפְעָמִים הִקְדִּים הַכָּתוּב לִיהוֹשֻׁעַ וְלִפְעָמִים לְכָלֵב לְלַמֵּד שֶׁשְּׁנֵיהֶם שְׁקוּלִים. וְלִכְאוֹרָה הֲלֹא יְהוֹשֻׁעַ בְּוַדַּאי הָיָה גָּדוֹל מִכָּלֵב, שֶׁמּשֶה רַבֵּנוּ עָלָיו הַשָּׁלוֹם מָסַר הַתּוֹרָה לִיהושֻׁעַ וְהַקָּדוֹשׁ בָּרוּךְ הוּא הֶעֱמִידוֹ תַּחַת מֹשֶה, אֲבָל הַכַּוָּנָה לְעִנְיָן זֶה שֶׁשְּׁתֵּי הַדְּרָכִים צוֹדְקוֹת וּכְמוֹ שֶׁכָּתַבְנוּ: BB

[[וְעַל]] הַטַּעֲנָה הָרִאשׁוֹנָה, שֶׁאַתֶּם אוֹמְרִים, שֶׁהַבְטָחַת הַקָּדוֹשׁ בָּרוּךְ הוּא בִּנְתִינַת הָאָרֶץ הִיא דַּוְקָא אִם נִהְיֶה צַדִּיקַים, הִיא טָעוּת מֵעִקָּרָהּ. הַקָּדוֹשׁ בָּרוּךְ הוּא אֵינוֹ מְדַקְדֵּק עַל הָאָדָם לוֹמַר: אוֹשִׁיעֲךָ רַק בְּאֹפֶן שֶׁתִּהְיֶה צַדִּיק, רַק אוֹמֵר לוֹ: לֹא אוֹשִׁיעֲךָ אִם תִּהְיֶה מוֹרֵד, חַס וְשָׁלוֹם, וְלָזֶה סִיְּמוּ יְהוֹשֻׁעַ וְכָלֵב וְאָמְרוּ {שם ט'}: ''אַךְ בַּה' אַל תִּמְרֹדוּ''. וְכָל זְמַן שֶׁאֵין אָדָם מוֹרֵד בְּהַקָּדוֹשׁ בָּרוּךְ הוּא לַעֲקֹר מִצְוֹתָיו בְּכַוָּנָה, יוּכַל לְקַוּוֹת לְכָל טוֹב. וּמַה שֶּׁאַתֶּם מְיָרְאִים אֶת הָעָם, כִּי שָׁם יֶשְׁנָם אַנְשֵׁי מִדּוֹת וַעֲנָקִים {שם}: ''אַל תִּירְאוּ אֶת עַם הָאָרֶץ, כִּי לַחְמֵנוּ הֵם'', וְכִי אִם יִזְדַּמֵּן לִפְנֵי הָאָדָם לֶחֶם גָּדוֹל לַאֲכִילָה, שֶׁהוּא גָּבוֹהַ כְּמֵאָה אַמָּה, יִהְיֶה יָרֵא לָגֶשֶׁת אֵלָיו? הֲלֹא אֵין בּוֹ רוּחַ חַיִּים שֶׁיִּלָּחֵם אִתּוֹ. וּלְהֶפֶךְ, הוּא מְזֻמָּן לְפָנָיו לְאָכְלוֹ וְלֵהָנוֹת מִמֶּנּוּ. אַף כָּאן, {שם} ''סָר צִלָּם מֵעֲלֵיהֶם'', שֶׁה' הִפִּיל עֲלֵיהֶם אֵימָתָה וָפַחַד, וְהֵם לָנוּ לַאֲכִילָה, כְּמוֹ דִּכְתִיב {דברים ז' ט''ז}: ''וְאָכַלְתָּ אֶת כָּל הָעַמִּים''. כִּי הָעֲנָקִים, עִם כָּל תָּקְפָּם וּגְבוּרָתָם, נִכְנָע לִבָּם יוֹתֵר מִשְּׁאָר הָעָם, וְהָיוּ נֶחְבָּאִים בֶּהָרִים וּבֶעָרִים הַבְּצוּרוֹת, וּכְמוֹ דִּכְתִיב {יהושע י''א כ''א}: ''וַיָּבֹא יְהוֹשֻׁעַ בָּעֵת הַהִיא, וַיַּכְרֵת אֶת הָעֲנָקַים מִן הָהָר, מִן חֶבְרוֹן, מִן דְּבִיר מִן עֵנָב וּמִכָּל הַר יְהוּדָה''. וְכֵן: ''וַיֵּלֶךְ יְהוּדָה אֶל וְכוּ' בְּחֶבְרוֹן וְגוֹ' וַיַּכּוּ אֶת שֵׁשַׁי וְאֶת אֲחִימָן וְאֶת תַּלְמָי, '. 

[[וְעַתָּה]] נְבָאֵר מַה שֶּׁכָּתַבְנוּ בִּתְחִלָּה, שֶׁמִּין יֵצֶר הָרָע זֶה שֶׁל מְרַגְּלִים נִמְצָא גַּם אֶצְלֵנוּ וְהוּא, דְּאִם נָבוֹא לָאִישׁ הַיִּשְׂרְאֵלִי וְנֹאמַר לוֹ: אַתָּה מַאֲמִין שֶׁיֵּשׁ שָׂכָר גָּדוֹל לִמְקַיְּמֵי הַתּוֹרָה? יָשִׁיב לְךָ: בְּוַדַּאי אֲנִי מַאֲמִין בֶּאֱמוּנָה שְׁלֵמָה, שֶׁיָּפָה שָׁעָה אַחַת שֶׁל קֹרַת רוּחַ בָּעוֹלָם הַבָּא מִכָּל חַיֵּי הָעוֹלָם הַזֶּה. וְאִם תֹּאמַר לוֹ: אִם כֵּן, לָמָּה אַתָּה מִתְרַפֶּה מִלִּמּוּד הַתּוֹרָה, וְעַל יְדֵי זֶה בָּא מִמֵּילָא רִפְיוֹן גָּדוֹל לְקִיּוּם הַמִּצְוֹת? יָשִׁיב לְךָ: אֱמֶת, אַשְׁרֵי מִי שֶׁזָּכָה לְלִמּוּד הַתּוֹרָה וּלְקִיּוּם מִצְוֹתֶיהָ, וְיִזְכֶּה בָּזֶה לְעֹנֶג גָּדוֹל שֶׁל חַיֵּי הָעוֹלָם הַבָּא, אֲבָל מִי יוּכַל לִזְכּוֹת לָזֶה, אִם לֹא אֲנָשִׁים יְחִידִים בָּעוֹלָם, כִּי לָזֶה צָרִיךְ לְהַפְקִיר כָּל כֹּחוֹת הַגּוּף, וְלֹא יִהְיוּ חַיָּיו חֲשׁוּבִין אֶצְלוֹ כְּלָל, דְּהַיְנוּ שֶׁצָּרִיךְ לִפְרֹש מִכָּל עִנְיְנֵי הָעוֹלָם וְלֵישֵׁב בְּבֵית הַמִּדְרָשׁ יוֹם וָלַיְלָה, וְיִהְיוּ כָּל מַחְשְׁבוֹתָיו דְּבוּקוֹת בַּה' וּבְתוֹרָתוֹ, וּלְהַנְהָגָה כָּזוֹ צָרִיךְ לִהְיוֹת אִישׁ קָדוֹשׁ. אִישׁ כָּזֶה זוֹכֶה לְגַן עֵדֶן, אֲבָל לֹא אֲנָשִׁים פְּשׁוּטִים כָּמוֹנִי. 

[[אָכֵן]] בֶּאֱמֶת זוֹהִי טָעוּת מֵעִקָּרָהּ. לֹא חִיְּבָה תּוֹרָה לְבַעַל הַבַּיִת, שֶׁיִּלְמַד כָּל הַיּוֹם וְכָל הַלַּיְלָה וְלֹא יִתְעַסֵּק בְּעֵסֶק כְּלָל, רַק שֶׁיִּתְעַסֵּק בָּעֵסֶק וְיִקְבַּע עִתִּים לַתּוֹרָה. אָכֵן זֶה צִוְּתָה הַתּוֹרָה, שֶׁיִּהְיֶה הָעֵסֶק בֶּאֱמוּנָה וּבְלִי תַּרְמִית, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה {שבת ל''א.}, שֶׁשּׁוֹאֲלִין לוֹ לְאָדָם: נָשָׂאתָ וְנָתַתָּ בֶּאֱמוּנָה? קָבַעְתָּ עִתִּים לַתּוֹרָה? וְכֵן לְכָל הַמִּצְוֹת, כַּאֲשֶׁר נִתְבּוֹנֵן הֵיטֵב נִמְצָא, שֶׁלֹּא הֶחְמִירָה הַתּוֹרָה כְּלָל עַל הָאָדָם, וְזֶהוּ מַה דִּכְתִיב בַּקְּרָא {מיכה ו' ג'}: ''עַמִּי, מֶה עָשִׂיתִי לְךָ וּמָה הֶלְאֵתִיךָ, עֲנֵה בִּי, '. וְרַקּ הָעִקָּר צָרִיךְ לְהִזָּהֵר שֶׁלֹּא לִהְיוֹת, חַס וְשָׁלוֹם, מוֹרֵד בְּמַלְכּוֹ שֶׁל עוֹלָם, דְּהַיְנוּ שֶׁלֹּא לְבַטֵּל, חַס וְשָׁלוֹם, בְּיָדַיִם מִצְוֹת עֲשֵׂה שֶׁל תּוֹרָה שֶׁלֹּא לְקַיְּמָן אוֹ לַעֲבֹר בְּיָדַיִם עַל הַלָּאוִין שֶׁבַּתּוֹרָה. אֲבָל אִם אֵינֶנּוּ מוֹרֵד, בְּוַדַּאי יִזְכֶּה לְמַעֲלָה בְּאֹפֶן הַיּוֹתֵר נַעֲלֶה. 

[[וְכַאֲשֶׁר]] רוֹאֶה הַיֵּצֶר, שֶׁבְּאֹפֶן זֶה לֹא יוּכַל לְפַתּוֹת הָאָדָם, מַתְחִיל לְפַתּוֹתוֹ בְּפָנִים אֲחֵרִים. אֱמֶת, שֶׁהַקָּדוֹשׁ בָּרוּךְ הוּא מִתְרַצֶּה לָאָדָם אִם רַק יִקְבַּע עִתִּים לַתּוֹרָה, אֲבָל תֵּדַע, שֶׁכַּאֲשֶׁר תָּבוֹא לְחֶשְׁבּוֹן שֶׁל מַעְלָה לִפְנֵי כִּסֵּא הַכָּבוֹד, שָׁם מְדַקְדְּקִים מְאֹד בְּעִנְיַן לִמּוּד הַתּוֹרָה. [כְּהַאי גַּוְנָא {פירוש: וכמו כן} בְּעִנְיַן קִיּוּם הַמִּצְוֹת], אִם הָיָה כַּהֹגֶן וּבְלִי שׁוּם פְּנִיָּה בָּעוֹלָם, וְגַם אֹפֶן הַלִּמּוּד, אִם הִפְסַקְתָּ בְּאֶמְצַע בְּדִבְרֵי שִׂיחָה בְּטֵלָה, וּכְהַאי גַּוְנָא שְׁאֵלוֹת חֲזָקוֹת, וְאַתָּה יָדַעְתָּ שֶׁאֱלֹקֵי הַשָּׁמַיִם הוּא אֱלֹקִים אֱמֶת, וּמִי יוּכַל לִזְכּוֹת בַּדִּין, כִּי אִם צַדִּיקִים גְּמוּרִים. הִנֵּה בְּכָל טְעָנוֹת אֵלֶּה בָּא הַיֵּצֶר הָרָע עַל הָאָדָם כְּדֵי לְיָאֲשׁוֹ וּלְהַקְטִינוֹ, שֶׁיִּהְיֶה מִתְרַשֵּׁל מֵעֲבוֹדַת ה' יִתְבָּרַךְ. וְהִנֵּה, אַף שֶׁבֶּאֱמֶת כָּל אֵלּוּ הַטְּעָנוֹת הֵן צוֹדְקוֹת, אֲבָל הַיֵּצֶר הָרָע מַשְׁכִּיחַ לָאָדָם שֶׁהַקָּדוֹשׁ בָּרוּךְ הוּא, שֶׁהוּא אוֹהֵב חֶסֶד וְרוֹצֶה לְזַכּוֹת בְּרִיּוֹתָיו, בָּרָא בִּשְׁבִיל זֶה הַתְּשׁוּבָה, שֶׁהִיא קֹדֶם לָעוֹלָם. וְעַל כֵּן, אִם מָצָא אֶת עַצְמוֹ שֶׁעָשָׂה הַמִּצְוָה אוֹ לִמּוּד הַתּוֹרָה שֶׁלֹּא כַּהֹגֶן כָּל כָּךְ, צָרִיךְ תֵּכֶף לְהִתְחָרֵט עַל זֶה וּלְקַבֵּל עַל לְהַבָּא לְהִתְנַהֵג כַּהֹגֶן. 

~ פרק כ' - פרשת קרח 

<b>פָּרָשַׁת קרֹח</b> 

[[גָּרְסִינַן]] בַּעֲרָכִין {דף ט''ו.} דְּבַעֲוֹן שֶׁל לָשׁוֹן הָרָע נְגָעִים בָּאִים עַל הָאָדָם, וּמַקְשָׁה הַגְּמָרָא: וְהָאָמַר ר' עֲנָנִי בַּר שָׂשׂוֹן, דִּמְעִיל מְכַפֵּר עַל לָשׁוֹן הָרָע. יָבוֹא דָּבָר שֶׁבְּקּוֹל [דְּפַעֲמוֹנֵי זָהָב שֶׁל הַמְּעִיל נִשְׁמָעִין], וִיכַפֵּר עַל מַעֲשֵׂה הַקּוֹל. וּמְשַׁנֵּי לָא קַשְׁיָא, הָא דְּאַהֲנוּ מַעֲשָׂיו, הָא דְּלָא אַהֲנוּ מַעֲשָׂיו. אַהֲנוּ מַעֲשָׂיו [שֶׁנִּתְקוֹטְטוּ עַל יָדוֹ] אָתוּ נְגָעִים עֲלֵהּ. לָא אַהֲנוּ מַעֲשָׂיו מְעִיל מְכַפֵּר. וּמַקְשָׁה הַגְּמָרָא: וְהָאָמַר רַב סִימוֹן מִשְּׁמֵהּ דְּר' יְהוֹשֻׁעַ בֶּן לֵוִי, דְּלָשׁוֹן הָרָע מִתְכַּפֵּר עַל יְדֵי קְּטֹרֶת, דְּתָנֵי ר' חֲנִינָא: לָמַדְנוּ לַקְּטֹרֶת שֶׁמְכַפֶּרֶת, דִּכְתִיב {במדבר י''ז י''ב}: ''וַיִּתֵּן אֶת הַקְּטֹרֶת וַיְכַפֵּר עַל הָעָם''. וְתָנָא ר' יִשְׁמָעֵאל: עַל מַה קְּטֹרֶת מְכַפֶּרֶת? עַל לָשׁוֹן הָרָע, יָבוֹא דָּבָר שֶׁבַּחֲשַׁאי וִיכַפֵּר עַל מַעֲשֶׂה חֲשָׁאִי, וּמְשַׁנֵּי לָא קַשְׁיָא, הָא בְּצִנְעָא הָא בְּפַרְהֶסְיָא. הַיּוֹצֵא מִזֶּה, דִּבְאַהֲנוּ מַעֲשָׂיו, אָתוּ נְגָעִים עֲלֵהּ, אֲפִלּוּ אִם הַלָּשׁוֹן הָרָע הָיָה בְּצִנְעָא. וּבְלֹא אַהֲנוּ מַעֲשָׂיו יֵשׁ חִלּוּק, דְּאִם הַלָּשׁוֹן הָרָע הָיָה בְּצִנְעָא, הַקִּטֹרֶת, שֶׁהָיְתָה גַּם כֵּן בַּחֲשַׁאי, שֶׁהָיָה צָרִיךְ כָּל אָדָם לִפְרֹש אָז, מְכַפֶּרֶת, וְאִם הַלָּשׁוֹן הָרָע הָיְתָה בְּפַרְהֶסְיָא, מְכַפֵּר עַל זֶה הַמְּעִיל, שֶׁהָיָה נִשְׁמָע קוֹלוֹ בְּבוֹאוֹ אֶל הַקֹּדֶשׁ. 

[[וְקָשֶׁה]] הָא הַקְּרָא {שם} דְּ''וַיִּתֵּן אֶת הַקְּטֹרֶת וַיְכַפֵּר עַל הָעָם''. שָׁם הָיְתָה הַלָּשׁוֹן הָרָע בְּפַרְהֶסְיָא, דְּהָא כְּתִיב {שם ו'}: ''וַיִּלֹּנוּ כָּל עֲדַת בְּנֵי יִשְׂרָאֵל מִמָּחֳרָת עַל מֹשֶה וְעַל אַהֲרֹן לֵאמֹר: אַתֶּם הֲמִתֶּם אֶת עַם ה'''. וְאֶפְשָׁר, דְּמִשּׁוּם זֶה הֻצְרַךְ אַהֲרֹן לְהוֹלִיךְ הַקְּטֹרֶת אֶל הָעָם בְּפִרְסוּם וּלְכַפֵּר שָׁם עֲלֵיהֶם, וְלֹא הָיָה סַגִּי לֵהּ בַּקִּטֹרֶת, שֶׁבְּכָל יוֹם שֶׁהָיָה בַּחֲשַׁאי, כֵּיוָן שֶׁהַלָּשׁוֹן הָרָע הָיָה בְּפִרְסוּם. 

[[וְהָא]] דְּלָא הָיָה סַגִּי לֵהּ הַכַּפָּרָה בַּמְּעִיל, שֶׁהָיָה לָבוּשׁ בּוֹ אַהֲרֹן הַכֹּהֵן, אֶפְשָׁר מִשּׁוּם דְּהַלָּשׁוֹן הָרָע הָיָה עַל אַהֲרֹן גּוּפָא, כְּדִכְתִיב בַּקְּרָא, לֹא אֶפְשָׁר לְהִתְכַּפֵּר עַל יְדֵי מְעִילוֹ. 

[וְיוֹתֵר נִרְאֶה לִי לוֹמַר, דְּהָכָא שֶׁאָמְרוּ {שם}: ''אַתֶּם הֲמִתֶּם אֶת עַם ה' '' מִקְרֵי אַהֲנוּ מַעֲשָׂיו, דְּהָא רַשִּׁ''י פֵּרֵשׁ אַהֲנוּ מַעֲשָׂיו, שֶׁנִּתְקוֹטְטוּ עַל יָדוֹ, וּמִמֵּילָא מַה שֶּׁאָמְרוּ: לֹא אַהֲנוּ מַעֲשָׂיו, הַיְנוּ שֶׁלֹּא בָּאָה מְרִיבָה עַל יְדֵי זֶה. וְזֶהוּ שַׁיָּךְ רַק לְעִנְיַן לָשׁוֹן הָרָע, שֶׁדִבֵּר עַל אֵיזֶה אִישׁ, שֶׁבִּזָּהוּ שֶׁלֹּא בְּפָנָיו, וְלֹא בָּא לְאוֹתוֹ הָאִישׁ שׁוּם רֵעוּתָא עַל יְדֵי זֶה. אֲבָל לְעִנְיַן אוֹנָאַת דְּבָרִים, שֶׁמְּבַזֶּה אוֹתוֹ וּמַקנִיטוֹ, [שֶׁגַּם זֶה נִכְנָס בִּכְלַל לָשׁוֹן הָרָע, כִּדְמוּכָח בְּמַעֲשֵׂה דְּאַבְדָן, הַמְבֹאָר לְקַמֵּה, וְכֵן בְּיוֹמָא {דף מ''ד.} בְּרַשִּׁ''י דִבּוּר הַמַּתְחִיל ''עַל לָשׁוֹן הָרָע''. עַיֵּן שָׁם], לֹא שַׁיָּךְ לוֹמַר לֹא אַהֲנוּ מַעֲשָׂיו, שֶׁזֶּה גּוּפָא אַהֲנוּ מַעֲשָׂיו, שֶׁמְּבַזֶּה אוֹתוֹ וּמַקְנִיטוֹ. וּרְאָיָה לַדָּבָר מִמַּה דְּאִיתָא בִּיבָמוֹת {דף ק''ה:} בְּמַעֲשֵׂה דְּאַבְדָן, שֶׁבִּזָּה לְר' יִשְׁמָעֵאל בֶּן ר' יוֹסִי, וְאָמַר לוֹ: וְכִי הָגוּן אַתָּה לִלְמֹד תּוֹרָה מֵרַבִּי? אִיתָא שָׁם, שֶׁבְּאוֹתָהּ שָׁעָה נִצְטָרַע אַבְדָּן, וּפֵרֵשׁ רַשִׁ''י שָׁם, שֶׁעָנְשׁוֹ שֶׁל לָשׁוֹן הָרָע נְגָעִים. נַחֲזֹר לְעִנְיָנֵנוּ, דְּהָכָא שֶׁאָמְרוּ לְמֹשֶה וְאַהֲרֹן בִּפְנֵיהֶם: ''אַתֶּם הֲמִתֶּם אֶת עַם ה''', מִקְרֵי אַהֲנוּ מַעֲשָׂיו. וְלָזֶה בְּוַדַּאי לֹא מְהַנֵּי מְעִיל, כִּדְאִיתָא בַּגְּמָרָא {ערכין ט''ו.}, וְלֹא זְכוּת הַקְּטֹרֶת שֶׁמַּקְרִיבִין בְּכָל יוֹם. 

[[וְהִנֵּה]] לִכְאוֹרָה לָמָּה אָמַר הַקָּדוֹשׁ בָּרוּךְ הוּא {שם י'}: ''וַאֲכַלֶּה אוֹתָם כְּרָגַע'', הֲלֹא הָיָה דַּי בְּעֹנֶשׁ נְגָעִים? וְאֶפְשָׁר, מִשּׁוּם שֶׁהֵם הוֹצִיאוּ דִּבָּה עַל מֹשֶה רַבֵּנוּ עָלָיו הַשָּׁלוֹם, [שֶׁהוּא הַנֶּאֱמָן בְּכָל בֵּית ה', וְלֹא עָשָׂה דָּבָר שֶׁלֹּא נֶאֱמַר לוֹ מִפִּי ה'], וְעַל אַהֲרֹן קְדוֹשׁ ה', בְּבִזָּיוֹן גָּדוֹל כָּזֶה, שֶׁהֵם הֵמִיתוּ אֶת עַם ה'. וְאִם כֵּן לְדִבְרֵיהֶם נִתְחַיְּבוּ מִיתָה בִּידֵי שָׁמַיִם, חַס וְשָׁלוֹם, וְעַל כֵּן נִגְזַר עַל הַמְדַבְּרִים, שֶׁהֵם יָמוּתוּ בַּמַּגֵּפָה, שֶׁהוּא חָמוּר הַרְבֵּה מֵעֹנֶשׁ נְגָעִים, וְרַק אַחַר שֶׁכָּלוּ הַרְבֵּה אֲנָשִׁים עַל יְדֵי הַמַּגֵּפָה, עַל הָאֲנָשִׁים הַנִּשְׁאָרִים הֵגֵן עַל לָשׁוֹן הָרָע שֶׁלָּהֶם זְכוּת הַקְּטֹרֶת שֶׁהִקְטִיר אַהֲרֹן בְּפַרְהֶסְיָא, וְכַנִּזְכָּר לְעֵיל, וּבָזֶה נִיחָא לִי, מַה שֶּׁכָּתוּב בַּתּוֹרָה, שֶׁמִּרְיָם נֶעֶנְשָׁה בְּעֹנֶשׁ הַצָּרַעַת, בַּעֲבוּר שֶׁדִּבְּרָה שֶׁלֹּא כַּהֹגֶן עַל מֹשֶה רַבֵּנוּ עָלָיו הַשָּׁלוֹם, וַהֲלֹא הִיא דִּבְּרָה עִם אַהֲרֹן רַק בֵּינָהּ לְבֵין עַצְמָהּ, וְלֹא בָּרַבִּים, וְהָיָה עֲלֵיהֶם לְהָגֵן זְכוּת הַקְּטֹרֶת, שֶׁמְּכַפֵּר עַל לָשׁוֹן הָרָע שֶׁבַּחֲשַׁאי. וְעַל כֵּן כַּנִּזְכָּר לְעֵיל, שֶׁהַלָּשׁוֹן הָרָע, שֶׁהוּא עַל אֲדוֹן הַנְּבִיאִים, חָמוּר טְפֵי וְלֹא מִתְכַּפֵּר בַּקְּטֹרֶת כִּי אִם בִּנְגָעִים. וּמִכָּל מָקוֹם הֵקֵל הַכָּתוּב עָלֶיהָ עַל יְדֵי תְּפִלָּתוֹ שֶׁל מֹשֶה, שֶׁיָּדוּעַ, שֶׁעַל לָשׁוֹן הָרָע בָּא עֹנֶשׁ נְגָעִים לִהְיוֹת מְצֹרָע מֻחְלָט, כִּדְאִיתָא בַּגְּמָרָא, וְעָלֶיהָ הֵקֵל הַכָּתוּב לִהְיוֹת רַק מְסֻגֶּרֶת עַל שִׁבְעָה יָמִים]. 

~ פרק כ''א - פרשת חקת 

<b>פָּרָשַׁת חֻקַּת</b> 

''וַיִּסְעוּ מֵהֹר הָהָר דֶּרֶךְ יַם סוּף לִסְבֹּב אֶת אֶרֶץ אֱדוֹם'' וְגוֹ' {במדבר כ''א ד'}. הִנֵּה יָדוּעַ, שֶׁזֶּה הָיָה בָּעֵת הָאַחֲרוֹנָה, שֶׁנִּשְׁלְמָה כְּבָר מִיתַת מְתֵי מִדְבָּר, וְהָיוּ קרוֹבִים לְהִכָּנֵס לְאֶרֶץ יִשְׂרָאֵל, אַךְ עַל יְדֵי הַסִּבּוּב לְאֶרֶץ אֱדוֹם, שֶׁלֹּא נְתָנָם לַעֲבֹר בְּאַרְצוֹ, אָמְרוּ שֶׁחַס וְשָׁלוֹם יִמָּשֵׁךְ עוֹד הַרְבֵּה שָׁנִים, וְזֶהִוּ שֶׁגָּרַם לָהֶם לְדַבֵּר שֶׁלֹּא כַּהֹגֶן, וְנֶעֶנְשׁוּ מְאֹד עַל יְדֵי זֶה. 

[[וְכָל]] זֶה רֶמֶז לְסוֹף הַגָּלוּת, שֶׁיִּמָּצְאוּ אֲנָשִׁים שֶׁיְּדַבְּרוּ שֶׁלֹּא כַּהֹגֶן גַּם כֵּן כָּזֶה, וַעֲבוּר זֶה יֵעָנְשׁוּ מְאֹד. וְעַל כֵּן הָאִישׁ הַנִּלְבָּב יִזָּהֵר מְאֹד בָּזֶה שֶׁלֹּא לְדַבֵּר תּוֹעָה עַל ה', חַס וְשָׁלוֹם. 

''וַיְדַבֵּר הָעָם בֵּאלֹקִים וּבְמֹשֶה'' וְגוֹ, {שם ה'}. יֵשׁ כָּאן שְׁאֵלוֹת רַבּוֹת: 

<b>א.</b> בִּתְחִלָּה כְּתִיב: ''בֵּאלֹקִּים וּבְמֹשֶה'', וְאַחַר כָּךְ כְּתִיב: ''כִּי דִבַּרְנוּ בַּה''', הִזְכִּיר שֵׁם הֲוָיָה. 

<b>ב.</b> מַהוּ שֶׁכָּתַב {שם ו'}: ''וַיְנַשְּׁכוּ אֶת הָעָם''? לָשׁוֹן זֶה מוֹרֶה בְּכָל מָקוֹם עַל הַגְּרוּעִים, וְאַחַר כָּךְ כְּתִיב {שם}: ''וַיָּמָת עַם רָב מִיִּשְׂרָאֵל''. 

<b>ג.</b> מַהוּ שֶׁכָּתַב {שם ז'}: ''וַיָּסֵר מֵעָלֵינוּ אֶת הַנָּחָשׁ''? הָיָה לוֹ לִכְתֹּב אֶת הַנְּחָשִׁים, וְכִי נָחָשׁ אֶחָד הָיָה? 

<b>ד.</b> לָמָּה לֹא הוֹעִילָה תְּפִלָּתוֹ שֶׁל מֹשֶה לְהָסִירוֹ מֵעֲלֵיהֶם לְגַמְרֵי? 

<b>ה.</b> מַהוּ שֶׁכָּתַב מִתְּחִלָּה {שם ח'}: ''כָּל הַנָּשׁוּךְ''? מַשְׁמַע אֲפִלּוּ אָדָם שֶׁאֵינוֹ חָשׁוּב כָּל כָּךְ, וְאַחַר כָּךְ כְּתִיב {שם ט'}: ''וְהָיָה אִם נָשַׁךְ הַנָּחָשׁ אֶת אִישׁ''. וְגַם מִתְּחִלָּה כָּתַב לְשׁוֹן רְאִיָּה, מַשְׁמַע רְאִיָּה בְּעָלְמָא, וְאַחַר כָּךְ כְּתִיב הַבָּטָה, מַשְׁמַע בְּכַוָּנָה. 

[[וְנֹאמַר]] עַל רִאשׁוֹן רִאשׁוֹן. מַהוּ זֶה שֶׁכָּתַב מִתְּחִלָּה {שם ה'}: ''וַיְדַבֵּר הָעָם בֵּאלֹקִּים''? כִּי תָּפְשׂוּ מַעֲשֵׂה נָחָשׁ, שֶׁדִּבֵּר גַּם כֵּן עַל הַקָּדוֹשׁ בָּרוּךְ הוּא וְאָמַר, שֶׁלְּפִיכָךְ לֹא הִרְשָׁה אֱלֹקִים לֶאֱכֹל מֵעֵץ הַדַּעַת. {בראשית ג' ה'} ''כִּי יֹדֵעַ אֱלֹקים כִּי בְּיוֹם אֲכָלְכֶם וְגוֹ', וִהְיִיתֶם כֵּאלֹקְים'', [וּכְתַרְגּוּמוֹ: וּתְהוֹן כְּרַבְרְבִין]. לְפִיכָךְ מָנַע הַטּוֹב מִכֶּם. וְאַף כָּאן, מַה שֶׁנָּתַן לָהֶם הַמָּן הוּא לֶחֶם הַקִּלוֹקַל, וְהוּא עָתִיד לְהִפָּרַע מִכֶּם עַל יָדוֹ [וּכְפֵרוּשׁ רַשִּׁ''י], שֶׁיִּתְפַּח בַּמֵּעַיִם כַּאֲשֶׁר לֹא יִהְיוּ זַכָּאִים כָּל כָּךְ, כִּי הוּא רוֹצֶה לְהִתְנַהֵג עִמָּהֶם בְּמִדַּת הַדִּין. וּבֶאֱמֶת לֹא כֵן הוּא, כִּי לְמַעַן רַחֲמָיו וַחֲסָדָיו נָתַן לָהֶם לֶחֶם מִן הַשָּׁמַיִם, שֶׁאֵין בּוֹ שׁוּם פְּסֹלֶת, מַה שֶּׁלֹּא נָתַן לֶחֶם הַזֶּה אֲפִלּוּ לָאָבוֹת הַקְּדוֹשִׁים. וּכְמוֹ שֶׁכָּתוּב {דברים ח' ג'}: ''וַיַּאֲכִלְךָ אֶת הַמָּן אֲשֶׁר לֹא יָדַעְתָּ וְלֹא יָדְעוּן אֲבֹתֶיךָ לְמַעַן הוֹדִיעֲךָ, כִּי לֹא עַל הַלֶּחֶם לְבַדּוֹ יִחְיֶה הָאָדָם, כִּי עַל כָּל מוֹצָא'' וְגוֹ'. וְגַם רָצָה לְמַעֵט לָהֶם טִרְחָה, שֶׁהֲלֹא יָדוּעַ, שֶׁעֲנַן ה' הָיָה שׁוֹכֵן עִמָּהֶם, וְכָתוּב בַּתּוֹרָה {דברים כ''ג י''ג}: ''וְיָד תִּהְיֶה לְךָ מִחוּץ [וּפֵרֵשׁ רַשִׁ''י: חוּץ לֶעָנָן] לַמַּחֲנֶה, וְיָצָאתָ שָׁמָּה חוּץ, '. וּלְפִיכָךְ נָתַן לָהֶם לֶאֱכֹל מָן, שֶׁאֵין בּוֹ שׁוּם פְּסֹלֶת, וְהָיָה נִבְלָע בָּאֵיבָרִים, וְיִהְיוּ תָּמִיד נְקִיִּים וּטְהוֹרִים. וְעַל כֵּן אָמְרוּ אַחַר כָּךְ {במדבר כ''א ז'}: ''חָטָאנוּ כִּי דִּבַּרְנוּ בַּה''', שֶׁהוּא מוֹרֶה עַל רַחֲמִים, שֶׁנָּתַן לָנוּ אֶת הַמָּן בְּרַחֲמָיו. 

''וַיְשַׁלַּח ה' בָּעָם אֶת הַנְּחָשִׁים הַשְּׂרָפִים'' {שם ו'}. וְהוּא מִשּׁוּם שֶׁבְּדִבּוּרָם אִתְּעַר הַנָּחָשׁ הַקַּדְמוֹנִי וְקִטְרֵג עֲלֵיהֶם, וְכִדְאִיתָא בַּזֹּהַר הַקָּדוֹשׁ פָּרָשַׁת פְקּוּדֵי: אִית רוּחָא חֲדָא, דְּקַיְּמָא עַל כָּל אִנּוּן מָארֵי דְּלִישָׁנָא בִּישָׁא, דְּכַד מִתְעָרֵי בְּנֵי נָשָׁא בְּלִישָׁנָא בִּישָׁא, אוֹ הַהוּא בַּר נָשׁ דְּמִתְעָרֵי בְּלִישָׁנָא בִּישָׁא, כְּדֵין אִתְּעַר הַהוּא רוּחָא בִּישָׁא מְסָאֲבָא דִּלְעֵילָא, דְּאִקְרֵי סַכְסוּכָא, וְאִיהוּ שָׁארֵי עַל הַהוּא אִתְעָרוּתָא דְּלִישָׁנָא בִּישָׁא דְּשָׁארוּ בֵּהּ בְּנֵי נָשָׁא, וְאִיהוּ עָאל לְעֵילָא וְגָרֵים בְּהַהוּא אִתְעָרוּ דְּלִישָׁנָא בִּישָׁא מוֹתָא וְחַרְבָּא וּקְּטָלָא בְּעָלְמָא. וַי לְאִנּוּן דְּמִתְעָרֵי לְהַאי סִטְרָא בִּישָׁא, וְלָא נָטְרֵי פּוּמַיְהוּ וְלִישַׁנְהוֹן וְלָא יָדְעֵי דְּהָא בְּאִתְעָרוּתָא דִּלְתַתָּא תָּלְיָא אִתְעָרוּ דִּלְעֵילָא, בֵּין לְטָב בֵּין לְבִישׁ וְכוּ', וְכֻלְּהוּ דֵּלָטוֹרִין לְאַתְעָרָא לְהַאי חִוְיָא רַבָּא לְמֶהֱוֵי דֵּלָטוֹרָא עַל עָלְמָא, וְכֻלְּהוּ בְּגִין הַאי אִתְעָרוּ דְּלִישָׁנָא בִּישָׁא וְכוּ'. עַד כָּאן לְשׁוֹנוֹ. 

CCיֵשׁ רוּחַ אַחַת, שֶׁעוֹמֶדֶת עַל כָּל אוֹתָם בַּעֲלֵי לָשׁוֹן הָרָע, וּמָתַי שֶׁמִּתְעוֹרְרִים בְּנֵי אָדָם בְּלָשׁוֹן הָרָע, אוֹ אָדָם אֶחָד שֶׁמִּתְעוֹרֵר בְּלָשׁוֹן הָרָע, אָז מִתְעוֹרֶרֶת אוֹתָהּ הָרוּחַ רָעה הַטְּמֵאָה שֶׁלְּמַעְלָה, הַנִּקְרֵאת סַכְסוּכָא, וְהִיא שׁוֹרָה עַל אוֹתָהּ הִתְעוֹרְרוּת שֶׁל הַלָּשׁוֹן הָרָע, שֶׁפָּתְחוּ בָּהּ בְּנֵי אָדָם, וְהִיא עוֹלָה לְמַעְלָה, וְגוֹרֶמֶת בְּזוֹ הַהִתְעוֹרְרוּת שֶׁל לָשׁוֹן הָרָע מָוֶת וְחֶרֶב וְהֶרֶג בָּעוֹלָם. אוֹי לְאוֹתָם שֶׁמְּעוֹרְרִים לְאוֹתוֹ צַד הָרַע וְלֹא שׁוֹמְרִים פִּיהֶם וּלְשוֹנָם וְלֹא חוֹשְׁשִׁים עַל זֶה וְלֹא יוֹדְעַים שֶׁבַּהִתְעוֹרְרוּת שֶׁלְּמַטָּה תְּלוּיָה הַהִתְעוֹרְרוּת שֶׁלְּמַעְלָה, בֵּין לְטוֹב בֵּין לְרַע וְכוּ', וְכֻלָּם מְקַטְרְגִים לְעוֹרֵר לְאוֹתוֹ נָחָשׁ הַגָּדוֹל, שֶׁיְּהֵא מְקַטְרֵג עַל הָעוֹלָם, וְהַכֹּל בִּשְׁבִיל אוֹתָהּ הַהִתְעוֹרְרוּת שֶׁל לָשׁוֹן הָרָע, כְּשֶׁנִּמְצֵאת הַהִתְעוֹרְרוּת שֶׁלּוֹ לְמַטָּה. DD

[[וְעַל]] כֵּן שָׁלַח ה' [וּכְתִיב שֵׁם הֲוָיָה, כְּדֵי לְכַפֵּר עֲלֵיהֶם בְּמִיתָתָם עַל שֶׁדִּבְּרוּ עַל ה', וְיִהְיֶה לָהֶם חֵלֶק לָעוֹלָם הַבָּא.] בָּהֶם אֶת הַנְּחָשִׁים הַשְּׂרָפִים, וַהֲגַם שֶׁאַף בְּלֹא זֶה הָיוּ מְצוּיִים גַּם כֵּן בַּמִּדְבָּר נְחָשִׁים שְׂרָפִים, וּכְדִכְתִיב {דברים ח' ט''ו}: ''בַּמִּדְבָּר הַגָּדֹל וְהַנּוֹרָא נָחָשׁ, שָׂרָף וְעַקְּרָב" וְגוֹ', עִם כָּל זֶה הָיְתָה הַשְׁגָּחַת ה' שֶׁלֹּא הָיוּ נוֹגְעִין בָּהֶן, וְלֹא כֵן עַתָּה, שֶׁלְּבַד שֶׁלֹּא הָיוּ מְשֻׁמָּרִים מֵהֶם, אֶלָּא שֶׁגֵּרָה בָּם, וְעִנְיַן הַגֵּרוּי הָיָה רַק עַל הָעָם, שֶׁהֵם הָיוּ עִקַּר הַמְדַבְּרִים, וְעַל מִי שֶׁהָיָה בְּחִינַת יִשְׂרָאֵל לֹא הָיָה גֵּרוּי. אָכֵן מִכָּל מָקוֹם עַל יְדֵי הַמְקַטְרֵג הַגָּדוֹל שֶׁקּטְרֵג מִלְּמַעְלָה, נִסְתַּלְּקָה הַשְּׁמִירָה מִכֻּלָּם, וּמִמֵּילָא מֵת עַם רַב מִיִּשְׂרָאֵל גַּם כֵּן, וּבָזֶה סָרָה הַקֻשְׁיָא הַשְׁנִיָה. 

[[וְעַתָּה]] נָבוֹא לְבָאֵר מַה שֶּׁכָּתַב: ''וַיָּסֵר מֵעָלֵינוּ אֶת הַנָּחָשׁ'' {במדבר כ''א ז'}, וְהַיְנוּ שֶׁהִתְבּוֹנְנוּ, שֶׁבְּדִבּוּרָם עוֹרְרוּ עֲלֵיהֶם אֶת הַמְקַטְרֵג הַגָּדוֹל, הַחִוְיָא רַבָּה {הנחש הגדול}, שֶׁהוּא מְקַטְרֵג וְהוֹלֵךְ. הִתְפַּלֵּל לַה' וְיָסֵר מֵעָלֵינוּ אוֹתוֹ, וּמִמֵּילָא תָּסוּר הַמַּכָּה לְגַמְרֵי, וְתָשׁוּב הַשְׁמִירָה כְּשֶׁהָיְתָה, וְשָׁמַע מֹשֶה לְדִבְרֵיהֶם וְהִתְפַּלֵּל עֲלֵיהֶם. וַיֹּאמֶר לוֹ ה': ''עֲשֵׂה לְךָ שָׂרָף'' {שם ח'}. הַיְנוּ שֶׁמַּה שֶּׁאַתָּה מְבַקֵּשׁ לְהָסִיר לְגַמְרֵי שֶׁיִּהְיוּ מְשֻׁמָּרִים כְּבַתְּחִלָּה וְלֹא יִגְּעוּ הַנְּחָשִׁים בָּהֶם, זֶה אִי אֶפְשָׁר, שֶׁכֵּיוָן שֶׁנָּתְנוּ כֹּחַ בְּדִבּוּרָם לְקַטְרֵג, אִי אֶפְשָׁר לִסְתֹּם פִּיו לְגַמְרֵי, וְשֶׁיִּהְיוּ מְשֻׁמָּרִים כְּבַתְּחִלָּה, אֶלָּא לְזֶה תּוֹעִיל תְּפִלָּתְךָ, מִכָּאן וָאֵילָךְ לֹא אֲגָרֶה בָּהֶם הַנְּחָשִׁים. וְאַף שֶׁמִּכָּל מָקּוֹם הֵם מְסֻכָּנִים, עֲשֵׂה לְךָ שָׂרָף וְשִׂים אוֹתוֹ עַל נֵס בַּגֹּבַהּ, הַיְנוּ שֶׁיִּתְבּוֹנְנוּ תָּמִיד, שֶׁבְּדִבּוּרָם עוֹרְרוּ אֶת הַשָּׂרָף הָעֶלְיוֹן, וְהוּא קטְרֵג עֲלֵיהֶם לִפְנֵי כִּסֵּא הַכָּבוֹד [וּכְמוֹ דְּאִיתָא בְּתָנָא דְּבֵי אֵלִיָּהוּ, שֶׁהַלָּשׁוֹן הָרָע שֶׁהָאָדָם מְסַפֵּר הוּא עוֹלֶה עַד כְּנֶגֶד כִּסֵּא הַכָּבוֹד, שֶׁנֶּאֱמַר {תהילים ע''ג ט'}: ''שַׁתּוּ בַשָׁמַיִם פִּיהֶם, ' וְגו'], וְעַל יְדֵי זֶה, יִהְיוּ נִכְנָעִים לַה', וִירַחֵם עֲלֵיהֶם. וּבָזֶה סָרָה הַקֻשְׁיָא הָרְבִיעִית. ' 

[[וְעַתָּה]] נָבוֹא לְבָאֵר סוֹף הַפָּסוּק {שם}: ''וְהָיָה כָּל הַנָּשׁוּךְ'' וְגוֹ', וְהוּא, כִּי הִנֵּה יָדוּעַ, שֶׁיֵּשׁ חִלּוּק בֵּין אֲנָשִׁים, שֶׁאָדָם שֶׁאֵינוֹ חָשׁוּב כָּל כָּךְ, מַעֲשָׂיו וְדִבּוּרָיו אֵינָם פּוֹגְמִים רַק לְפִי עֵרֶךְ נִשְׁמָתוֹ. מַה שֶּׁאֵין כֵּן אָדָם חָשׁוּב בְּמַעֲלָה, נוֹגֵעַ הַפְּגָם לְמַעְלָה בָּעוֹלָמוֹת הָעֶלְיוֹנִים. וְזֶהוּ שֶׁכָּתוּב: ''וְהָיָה כָּל הַנָּשׁוּךְ'', הַיְנוּ אָדָם שֶׁאֵינוֹ חָשׁוּב, וְהוּא רַק בְּמַדְרֵגַת עַם, ''וְרָאָה אוֹתוֹ וָחָי''. הַיְנוּ לְדִידֵהּ סַגִּי {לו די} בִּרְאִיָּה בִּלְבַד, וּבְהִתְבּוֹנְנוּת מְמֻצַּעַת, אֲבָל אִם נָשַׁךְ הַנָּחָשׁ אֶת אִישׁ, הַיְנוּ אָדָם חָשׁוּב שֶׁקִּלְקֵל, וְנָשַׁךְ הַנָּחָשׁ אוֹתוֹ. וְהִבִּיט, הַיְנוּ הַבָּטָה בְּכַוָּנָה וּבְהִתְבּוֹנְנוּת יְתֵרָה עַל הַשָּׂרָף הָעוֹמֵד לְנֵס, וְשֶׁאֵין הַנָּחָשׁ נוֹשֵׁךְ בְּחִנָּם, וּמִסְּתָמָא קִלְקֵל מִתְּחִלָּה וּמְבַקֵּשׁ מְחִילָה מֵה' עַל חַטָּאתוֹ וּמְקַָּבֵּל עַל לְהַבָּא, שֶׁלֹּא לַעֲשׂוֹת כֵּן, ''וָחָי''. 

~ פרק כ''ב - פרשת תצא 

<b>פָּרָשַׁת תֵצֵא</b> 

''כִּי יִקַּח אִישׁ אִשָּׁה וְגוֹ', וְשָׂם לָהּ עֲלִילֹת דְּבָרִים וְגוֹ', וְיִסְּרוּ אֹתוֹ'' {דברים כ''ב י''ג י''ד}. וְאָמְרוּ חֲכָמֵינוּ זִכְרוֹנָם לִבְרָכָה, דְּמַלְקִין אוֹתוֹ, מִשּׁוּם שֶׁעָבַר עַל {ויקרא י''ט ט''ז} ''לֹא תֵלֵךְ רָכִיל''; 

''וְעָנְשׁוּ אֹתוֹ מֵאָה כֶּסֶף, כִּי הוֹצִיא שֵׁם רַע עַל בְּתוּלַת יִשְׂרָאֵל'' {דברים כ''ב י''ט}. וְאִיתָא בַּעֲרָכִין {דף ט''ו} בַּמִּשְׁנָה: נִמְצָא הָאוֹמֵר בְּפִיו חָמוּר מִן הָעוֹשֶׂה מַעֲשֶׂה, [שֶׁעַל אוֹנֵס וּמְפַתֶּה אֵין צָרִיךְ לִתֵּן, רַק חֲמִשִּׁים כֶּסֶף, וְגַם אֵינוֹ מִתְחַיֵּב מַלְקוֹת, מַה שֶׁאֵין כֵּן בְּמוֹצִיא שֵׁם רָע]. וְנוּכַל לוֹמַר, דְּזוֹהִי כַּוָּנַת הַכָּתוּב {עמוס ד' י''ג}: ''כִּי הִנֵּה יוֹצֵר הָרִים וּבֹרֵא רוּחַ וּמַגִּיד לְאָדָם מַה שֵּׂחוֹ''. וְהַיְנוּ שֶׁהָאָדָם, כְּשֶׁהוּא מִתְבּוֹנֵן לִפְרָקִים עַל עִנְיָנָיו, אֵינוֹ מִתְבּוֹנֵן, רַק עַל מַעֲשָׂיו, אֲבָל אוֹדוֹת דִּבּוּרָיו אֵינוֹ חוֹשֵׁב כְּלָל, כִּי חוֹשֵׁב בְּנַפְשׁוֹ: מַה קִּלְקוּל יוּכַל לְהַגִּיעַ עַל יְדֵי דִּבּוּר, הֲלֹא הוּא דָּבָר שֶׁאֵין בּוֹ מַמָּשׁ? אֲבָל בֶּאֱמֶת לֹא כֵן הוּא, כִּי הַקִּלְקוּל שֶׁמַּגִּיעַ לְמַעְלָה עַל יְדֵי דִּבּוּרָיו הוּא הַרְבֵּה יוֹתֵר מִמַּה שֶּׁמַּגִּיעַ עַל יְדֵי מַעֲשָׂיו. וְזֶהוּ שֶׁאָמַר: ''וּמַגִּיד לְאָדָם מַה שֵּׂחוֹ'', הַיְנוּ שֶׁשָּׁם בִּשְׁעַת הַדִּין יַעֲרִיכוּ לְפָנָיו וְיַרְאוּהוּ לְעֵינָיו [וּכְמוֹ שֶׁכָּתוּב {תחלים נ' כ''א}: ''אוֹכִיחֲךָ וְאֶעֶרְכָה לְעֵינֶיךָ''] מַה קִּלְקֵל עַל יְדֵי שִׂיחוֹתָיו. וְלֹא אָמַר הַכָּתוּב מַה דִּבּוּרוֹ אֶלָּא ''מַה שֵּׂחוֹ'', מִשּׁוּם דִּלְשׁוֹן שִׂיחָה נֶאֱמַר עַל דְּבָרִים קַלִּים וּפְשׁוּטִים, וְזֶהוּ שֶׁאָמְרוּ חֲכָמֵינוּ זִכְרוֹנָם לִבְרָכָה {חגיגה ה.}: אֲפִלּוּ שִׂיחָה קַּלָּה שֶׁבֵּין אִישׁ לְאִשְׁתּוֹ מַגִּידִין לוֹ, לָאָדָם, בִּשְׁעַת הַדִּין, וְלֹא נֶאֱבָד אֲפִלּוּ דִּבּוּר אֶחָד שֶׁלֹּא נִכְתַּב, וּכְמוֹ שֶׁאָמַר הַכָּתוּב {קהלת י' כ'}: ''כִּי עוֹף הַשָׁמַיִם יוֹלִיךְ אֶת הַקּוֹל, וּבַעַל כְּנָפַיִם יַגִּיד דָּבָר''. וּבַעַל כְּנָפַיִם, הוּא מַלְאָךְ גַּבְרִיאֵל, כַּיָּדוּעַ, שֶׁהוּא מַכְרִיז לְמַעְלָה כָּל הָעִנְיָנִים הַנַּעֲשִׂים בָּעוֹלָם הַזֶּה. וּמַה שֶׁאָמַר: יוֹלִיךְ אֶת הַקּוֹל, כִּי הָעִנְיָן כְּמוֹ שֶׁכָּתְבוּ הַטִּבְעִיִּים, כִּי כָּל דִּבּוּר וְדִבּוּר, הַקּוֹל עִם כָּל אוֹת וְאוֹת שֶׁאָדָם מוֹצִיא מִפִּיו נִמְצָא בָּאֲוִיר, וְלֹא נֶאֱבֶדֶת אֲפִלּוּ אוֹת אַחַת, וְזֶהוּ הָעִנְיָן כְּשֶׁאָדָם מְדַבֵּר עִם חֲבֵרוֹ, הַקּוֹל עִם כָּל אוֹתִיּוֹתָיו מַגִּיעִים לְאָזְנֵי חֲבֵרוֹ. וּכְעִנְיָן זֶה אָמְרוּ גַּם כֵּן {בבבא מציעא דף נ''ח:}: אָמַר ר' יוֹחָנָן מִשּׁוּם ר' שִׁמְעוֹן בַּר יוֹחָאי: גְּדוֹלָה אוֹנָאַת דְּבָרִים מֵאוֹנָאַת מָמוֹן, אַף דְּאוֹנָאַת מָמוֹן הוּא בְּמַעֲשֶׂה וְאוֹנָאַת דְּבָרִים הוּא רַק בְּדִבּוּר, שֶׁזֶּה נֶאֱמַר בּוֹ {ויקרא כ''ה י''ז}: ''וְיָרֵאתָ מֵאלֹקֶיךָ'', וְזֶה לֹא נֶאֱמַר בּוֹ: ''וְיָרֵאתָ מֵאלֹקֶיךָ'', וְר' אֶלְעָזָר אָמַר: זֶה בְּגוּפוֹ וְזֶה בְּמָמוֹנוֹ. ר' שְׁמוּאֵל בַּר נַחְמָנִי אָמַר: זֶה נִתָּן לְהִשָּׁבוֹן וְזֶה לֹא נִתָּן לְהִשָּׁבוֹן. וְכָל שֶׁכֵּן אִם גָּרַם לוֹ זֶה, עַד שֶׁהִלְבִּין פָּנָיו עַל יְדֵי זֶה, גָּדוֹל עֲוֹנוֹ מִנְּשׂוֹא, וּכְמוֹ דְּאִיתָא שָׁם: כָּל הַמַּלְבִּין פְּנֵי חֲבֵרוֹ בָּרַבִּים, כְּאִלּוּ שׁוֹפֵךְ דָּמִים. 

[[כְּתִיב]] בַּקְּרָא {דברים כ''ג י''ד}: ''וְיָתֵד תִּהְיֶה לְךָ עַל אֲזֵנֶךָ''. דָּרַשׁ בַּר קַפָּרָא {כתובות דף ה.}: מַאי דִּכְתִיב: ''וְיָתֵד תִּהְיֶה לְךָ עַל אֲזֵנֶךָ'', אַל תִּקְרִי אֲזֵנֶךָ אֶלָּא אָזְנֶךָ, שֶׁאִם יִשְׁמַע אָדָם דָּבָר שֶׁאֵינוֹ הָגוּן, יַנִּיחַ אֶצְבָּעוֹ בְּאָזְנוֹ. [וְהַיְנוּ כְּשֶׁהוּא מֵבִין שֶׁרוֹצִים לְהַשְׁמִיעוֹ, אִי נַמֵּי כְּדֵי שֶׁלֹּא יַשְׁמִיעוּהוּ יוֹתֵר]. וְהַיְנוּ דְּאָמַר ר' אֶלְעָזָר: מִפְּנֵי מָה אֶצְבְּעוֹתָיו שֶׁל אָדָם דּוֹמוֹת כִּיתֵדוֹת [הַיְנוּ שֶׁרָאשֵׁיהֶן דּוֹמוֹת לִיתֵדוֹת] ? דְּאִם יִשְׁמַע אָדָם דָּבָר שֶׁאֵינוֹ הָגוּן, יַנִּיחַ אֶצְבָּעוֹ בְּאָזְנָיו. וְתָנָא דְּבֵי ר' יִשְׁמָעֵאל: מִפְּנֵי מָה אֹזֶן כֻּלָּהּ קָשָׁה וְהָאַלְיָה רַכָּה? דְּאִם יִשְׁמַע אָדָם דָּבָר שֶׁאֵינוֹ הָגוּן, יָכֹף אַלְיָה לְתוֹכָהּ, [וּבְאֶצְבָּעוֹ בִּלְבַד אֵינוֹ נִסְתָּם יָפֶה]. תָּנוּ רַבָּנָן: אַל יַשְׁמִיעַ אָדָם לְאָזְנָיו דְּבָרִים בְּטֵלִים, מִפְּנֵי שֶׁהֵם נִכְוִים תְּחִלָּה לָאֵיבָרִים. 

''הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת כְּכָל אֲשֶׁר יוֹרוּ אֶתְכֶם הַכֹּהֲנִים הַלְוִיִּם'' וְגוֹ', ''זָכוֹר אֵת אֲשֶׁר עָשָׂה ה, אֱלֹקֶיךָ לְמִרְיָם בַּדֶּרֶךְ בְּצֵאתְכֶם מִמִּצְרָיִם'' {דברים כ''ד ח' ט'}. וְאִיתָא בְּסִפְרִי: ''זָכוֹר אֵת אֲשֶׁר עָשָׂה ה' אֱלֹקֶיךָ לְמִרְיָם בַּדֶּרֶךְ'' וְגוֹ'. יָכוֹל בִּלְבָבְךָ? כְּשֶׁהוּא אוֹמֵר: ''הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת'' הֲרֵי שְׁמִירַת הַלֵּב אָמוּר. הָא מָה אֲנִי מְקַיֵּם ''זָכוֹר''? דְּתְהֵא שׁוֹנֶה בְּפִיךָ. וּפֵרוּשָׁהּ: כִּי אֶצְלָם ''הִשָּׁמֶר בְּנֶגַע הַצָּרַעַת'' מִגֶּגַע הַצָּרַעַת, "לִשְׁמֹר מְאֹד'' שֶׁלֹּא תְּבוֹאֶךָ, וְלַעֲשׂוֹת בָּהּ ''כְּכָל אֲשֶׁר יוֹרוּ אֶתְכֶם הַכֹּהֲנִים''; 

''וְזָכוֹר אֵת אֲשֶֹׁר עָשָׂה ה' אֱלֹקֶיךָ לְמִרְיָם'' {שם ט'}, שֶׁתְּהֵא מַזְכִּיר זֶה בְּפִיךָ תָּמִיד [רַמְבָּ''ן]. וְכָתַב שָׁם, שֶׁהוּא מִצְוַת עֲשֵׂה מַמָּשׁ, כְּמוֹ {שמות כ' ח'}: ''זָכוֹר אֶת יוֹם הַשַׁבָּת לְקַדְּשׁוֹ''. {שמות י''ג ג'} ''זָכוֹר אֶת הַיּוֹם הַזֶּה אֲשֶׁר יְצָאתֶם מִמִּצְרַיִם'' וְכוּ', וְגַם זוֹ כְּמוֹתָם, מִצְוָה בְּמִצְוֹת עֲשֵׂה, שֶׁנִּזְכַּר הָעֹנֶשׁ הַגָּדוֹל שֶׁעָשָׂה ה' לַצַּדֶּקֶת הַנְּבִיאָה, שֶׁלֹּא דִּבְּרָה אֶלָּא בְּאָחִיהָ גְּמוּל נַפְשָׁהּ, אֲשֶׁר אֲהָבַתּוּ כְּנַפְשָׁהּ, וְלֹא דִּבְּרָה בְּפָנָיו שֶׁיֵּבוֹשׁ, וְלֹא בִּפְנֵי רַבִּים, רַק בֵּינָהּ לְבֵין אָחִיהָ הַקָדוֹשׁ בְּצִנְעָה, וְכָל מַעֲשֶׂיהָ הַטּוֹבִים לֹא הוֹעִילוּהָ. גַּם אַתָּה, אִם תֵּשֵׁב, בְּאָחִיךָ תְדַבֵּר, בְּבֶן אִמְּךָ תִּתֶּן דֹּפִי, לֹא תִּנָּצֵל. עַד כָּאן לְשׁוֹנוֹ. 

~ פרק כ"ג - פרשת תבוא 

<b>פָּרָשַׁת תָּבוֹא</b> 

[[וְהִנֵּה]] לְבַד כָּל אֵלּוּ הַפָּרָשִׁיּוֹת שֶׁזָּכַרְנוּ לְמַעְלָה, הַמְדַבְּרוֹת בְּעִנְיַן אִסּוּר לָשׁוֹן הָרָע, בֵּרֵךְ הַקָדוֹשׁ בָּרוּךְ הוּא בְּרָכָה מְיֻחֶדֶת לְמִי שֶׁנִּזְהָר מֵחֵטְא זֶה, וּלְהֶפֶךְ לְבַעַל לָשׁוֹן הָרָע נֶאֱמַר עָלָיו אָרוּר, וְהוּא בְּפָרָשַׁת תָּבוֹא {דברים כ''ז י''ב}: ''אֵלֶּה יַעַמְדוּ לְבָרֵךְ אֶת הָעָם עַל הַר גְּרִזִּים'' וְגוֹ'; שֶׁכָּל אַחַד עָשָׂר הָאֲרוּרִים פָּתְחוּ מִתְּחִלָּה בְּבָרוּךְ לְמִי שֶׁנִּזְהָר בָּזֶה, וְעַל כֵּן אָמְרוּ מִתְּחִלָּה בַּבְּרָכָה בְּקוֹל רָם {שם י''ד} ''אֶל כָּל אִישׁ יִשְׂרָאֵל'' לְמִי שֶׁנִּזְהָר מֵחֵטְא זֶה, וְכָל יִשְׂרָאֵל עָנוּ עַל זֶה אָמֵן, וְאַחַר כָּךְ אָמְרוּ {דבדים כ''ז כ''ד}: ''אָרוּר מַכֶּה רֵעֵהוּ בַּסָּתֶר", שֶׁהוּא קָאֵי עַל לָשׁוֹן הָרָע, כְּמוֹ דְּאִיתָא בְּסִפְרִי, וְכָל יִשְׂרָאֵל עָנוּ עַל זֶה אָמֵן. וְכַמָּה יֵשׁ לִזָּהֵר מֵחֵטְא זֶה, שֶׁהוּא מְקֻלָּל עֲבוּר זֶה מִכָּל יִשְׂרָאֵל, וְאַשְׁרֵי מִי שֶׁנִּזְהָר מֵחֵטְא זֶה, שֶׁהוּא מְבֹרָךְ מִכָּל יִשְׂרָאֵל בְּיַחַד. 

''אֶת ה, הֶאֱמַרְתָּ הַיּוֹם לִהְיוֹת לְךָ לֵאלֹקִים וְלָלֶכֶת בִּדְרָכָיו וְלִשְׁמֹר חֻקָּיו וּמִצְוֹתָיו'' וְגוֹ' {דברים כ''ו י''ז}, מִזֶּה הַפָּסוּק אָנוּ לְמֵדִין גֹּדֶל מַדְרֵגַת הַמִּתְחַזֵּק לֵילֵךְ בְּדַרְכֵי מִדּוֹתָיו שֶׁל הַקָדוֹשׁ בָּרוּךְ הוּא לִהְיוֹת רַחוּם וְחַנּוּן וְכַדּוֹמֶה, שֶׁהֲרֵי מָנָה הַכָּתוּב מַעלָה זוֹ קֹדֶם שְׁמִירַת הַחֻקּים וִהַמִּצְוֹת וְהַמִּשְׁפָּטִים. הָא לָמַדְתָּ, שֶׁהִיא קוֹדֶמֶת בַּמַּעֲלָה. [דֻּגְמָא מַה שֶּׁאָמְרוּ בִּבְרָכוֹת {דף מ''א:} עַל הַפָּסוּק, שֶׁמַּזְכִּיר בְּשִׁבְחָהּ שֶׁל אֶרֶץ יִשְׂרָאֵל, {דְּבָרִים ח' ח'} ''אֶרֶץ חִטָּה וּשְׂעֹרָה'' וְגוֹ' כָּל הַקּוֹדֵם, קוֹדֵם לִבְרָכָה], וּמְאֹד צָרִיךְ לְהִתְחַזֵּק בָּעִנְיָן הַזֶּה, וּמִמֵּילָא אָנוּ לְמֵדִין לְעִנְיָנֵנוּ לִהְיוֹת זְהִירִים מֵאִסּוּר לָשׁוֹן הָרָע, שֶׁגַּם זֶה מִדַּרְכֵי מִדּוֹתָיו שֶׁל הַקָדוֹשׁ בָּרוּךְ הוּא, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה בְּמַעֲשֵׂה דְּעָכָן {סנהדרין מ''ג:}, שֶׁמָּעַל מַעַל בַּחֵרֶם, וְנָפְלוּ יִשְׂרָאֵל עַל יְדֵי זֶה בַּמִּלְחָמָה. ''וַיִּפֹּל יְהוֹשֻׁעַ לִפְנֵי אֲרוֹן בְּרִית ה' '' וְגוֹ'; וְאָמַר לוֹ הַקָדוֹשׁ בָּרוּךְ הוּא {יהושע ז' י'}: ''לָמָּה זֶה אַתָּה נֹפֵל עַל פָּנֶיךָ גוֹ', וְגַם גָּנְבוּ גַּם כִּחֲשׁוּ וְגוֹ', לֹא אוֹסִיף לִהְיוֹת עִמָּכֶם, אִם לֹא תַּשְׁמִידוּ הַחֵרֶם מִקִּרְבְּכֶם''. אָמַר לוֹ יְהוֹשֻׁעַ: אֱמֹר לִי מִי מָעַל. אָמַר לוֹ: וְכִי דֵּילָטוֹר אֲנִי? לֵךְ, הַטֵּל גּוֹרָלוֹת וְיִתְוַדַּע לְךָ. וַאֲפִלּוּ בְּדָבָר שֶׁמִּצְוָה לְבָרֵר, כְּמַעֲשֵׂה דְּעָכָן, שֶׁהָיוּ מְחֻיָּבִין לְבַעֵר הַחֵרֶם, אֲפִלּוּ הָכֵי, כָּל מַה שֶּׁיָּכוֹל לְהִתְבָּרֵר מִמֵּילָא וְלֹא לוֹמַר בַּפֶּה, יֵשׁ לַעֲשׂוֹת כֵּן. 

[[וּבֶאֱמֶת]], כֵּיוָן שֶׁבְּרָאוֹ הַקָדוֹשׁ בָּדוּךְ הוּא בְּצַלְמוֹ, כַּכָּתוּב בַּתּוֹרָה, יֵשׁ לְהִתְדַּמּוֹת לְהַבּוֹרֵא יִתְבָּרַךְ בְּכָל מַה שֶּׁיּוּכַל. וְהִנֵּה בַּעֲבוּר גְּדֻלַּת הַמִּדָּה הַזֹּאת, שֶׁהוּא הָעִקָּר הַגָּדוֹל בַּעֲבוֹדַת ה' יִתְבָּרַךְ, פֵּרֵט לָנוּ הַכָּתוּב בְּפֵרוּשׁ {דברים י''ט, ט'}: ''וְלָלֶכֶת בִּדְרָכָיו כָּל הַיָּמִים''. וְהַיְנוּ, שֶׁלֹּא דַּי שֶׁיִּהְיֶה הָאָדָם בְּמִקְרֶה אִישׁ טוֹב, רַחוּם וְחַנּוּן וְרַב חֶסֶד וְכַדּוֹמֶה, כִּי אִם כָּל הַיָּמִים יִהְיֶה זָהִיר בַּמִּדָּה הַקְּדוֹשָׁה הַזּוֹ לָלֶכֶת בִּדְרָכָיו. וּשְׁאָר כָּל הַמִּצְוֹת, אַף שֶׁגַּם אוֹתָן צָרִיךְ לִשְׁמֹר כָּל הַיָּמִים, לֹא פֵּרֵט לָנוּ הַכָּתוּב עַל כָּל מִצְוָה בִּפְרָט, כִּי אִם בְּדֶרֶךְ כְּלָל. {דברים כ''ט כ''ח} ''הַנִּסְתָּרֹת לַה' אֱלֹקַינוּ, וְהַנִּגְלֹת לָנוּ וּלְבָנֵינוּ עַד עוֹלָם לַעֲשׂות אֶת כָּל דִּבְרֵי הַתּוֹרָה הַזֹּאת''. וְהַטַּעַם כְּמוֹ שֶׁכָּתַבְנוּ. 

[[הִנֵּה]] הֶרְאֵיתִי לְעֵינֵי הַכֹּל רִבּוּי הַפָּרָשִׁיּוֹת בַּתּוֹרָה, הַמְסַפְּרִים וּמַזְהִירִים מִדִּבּוּרִים אֲסוּרִים. וְכֵן יֵשׁ כַּמָּה וְכַמָּה עַשְׂרוֹת פְּסוּקַים בִּנְבִיאִים וּכְתוּבִים, הַמְתַעֲבִים אֶת הָאִישׁ הַמַּפְקיר פִּיו לְכָל אֲשֶׁר יַחְפֹּץ יִצְרוֹ. אַשְׁרֵי אֱנוֹשׁ, הֶחָס עַל כְּבוֹד תּוֹרַת ה' וְזָהִיר שֶׁלֹּא לַעֲבֹר עָלֶיהָ. מֵחֶלְקוֹ יִהְיֶה חֶלְקַנוּ, וּמִגּוֹרָלוֹ יִהְיֶה גּוֹרָלֵנוּ. 

~ פרק כ"ד - הלקוי בלשונו ברוב ימיו יתחזק ויתקן בשארית ימיו 

<b>יְבֹאַר שֶׁאַף מִי שֶׁהָיָה לָקוּי בִּשְמִירַת פִּיו חֵלֶק גָּדוֹל מִימֵי חַיָּיו, עִם כָּל זֶה יִתְחַזֵּק בְּיָמָיו הַנּוֹתָרִים.</b> 

[[וְדַע]] עוֹד, שֶׁאֲפִלּוּ אִם לֹא שָׁמַר פִּיו וּלְשׁוֹנוֹ עִדָּן וְעִדָּנִים, מִכָּל מָקוֹם יְחַזֵּק עַצְמוֹ עַל כָּל פָּנִים עַל לְהַבָּא בְּיֶתֶר הַיָּמִים שֶׁיְּחַיֶּה אוֹתוֹ הַשֵׁם יִתְבָּרַךְ, שֶׁלֹּא יִהְיוּ מְקֻלְקָלִים. וּלְמָה הַדָּבָר דּוֹמֶה? לְאִישׁ שֶׁשָּׂכַר שׁוֹמֵר לִשְׁמֹר כַּרְמוֹ כְּכָל יְמֵי הַקַּיִץ, וּפָשַׁע הַשּׁוֹמֵר וְלֹא שְׁמָרוֹ אֵיזֶה חֳדָשִׁים, וּמֵחֲמַת זֶה נֶהֱרַס הַכֶּרֶם מְאֹד, שֶׁפָּרְצוּ הַגַּנָּבִים אֶת גְּדֵרוֹ וְגָנְבוּ הַרְבֵּה מִן הַכֶּרֶם. הֲיִתָּכֵן שֶׁיַּעֲזֹב בַּעַל הַבַּיִת בִּשְׁבִיל זֶה עַתָּה אֶת כַּרְמוֹ לְגַמְרֵי וְיַנִּיחֶנּוּ לְמִרְמָס לְחַיַּת הַשָׂדֶה? וְאַדְּרַבָּה, הוּא מוֹסִיף עַתָּה שְׁמִירָה עַל שְׁמִירָתוֹ וּמְתַקֵּן אֶת גְּדֵרוֹ, וְנוֹתֵן עֵינָיו וְלִבּוֹ עָלָיו, שֶׁלֹּא יֹאבַד אֲפִלּוּ פְּרִי אֶחָד. כֵּן הַדָּבָר הַזֶּה מַמָּשׁ, וּכְמוֹ שֶׁכָּתוּב בְּמִשְׁלֵי {כ''ד ל'}: ''עַל שְׂדֵה אִישׁ עָצֵל עָבַרְתִּי וְעַל כֶּרֶם אָדָם חֲסַר לֵב, וְהִנֵּה עָלָה כֻלּוֹ קמְּשנִים, כָּסּוּ פָנָיו חֲרֻלִּים, וְגֶדֶר אֲבָנָיו נֶהֶרָסָה''. וַעֲצָתוֹ לְעִנְיַן כַּרְמוֹ, שֶׁיְּתַקִּן גְּדֵרוֹ וְיַעֲקֹר הַקּמְשׁוֹנִים וַחֲרֻלִּים מִמֶּנּוּ וְיָשִׂים עֵינוֹ עָלָיו, שֶׁלֹּא יִתּוֹסְפוּ עוֹד חֲרֻלִּים עָלָיו. 

[[וּבְעִנְיָנֵנוּ]] גַּם כֵּן תִּקּוּנוֹ עַל לְהַבָּא, שֶׁיַּעֲשֶׂה לְעַצְמוֹ גְּדָרִים, שֶׁיַּרְחִיק עַצְמוֹ מֵחֲבוּרַת אֲנָשִׁים, וְשֶׁלֹּא יְדַבֵּר אוֹדוֹת שׁוּם אִישׁ, וּלְמִי שֶׁקִּלְקֵל בִּלְשׁוֹנוֹ שֶׁחֵרְפוֹ וְגִדְּפוֹ, יְפַיְּסֶנּוּ. וְיִשְׁמֹר יֶתֶר יְמֵי חַיָּיו אֶת פִּיו בִּשְׁמִירָה, שֶׁדִּבּוּרוֹ יִהְיֶה רַקּ בְּדִבְרֵי קְּדֻשָּׁה וְדִבְרֵי תּוֹרָה [לְבַד מַה שֶּׁצָּרִיךְ לְדַבֵּר הֶכְרֵחִי וּלְפַרְנָסָתוֹ], וְאָז יוּכַל לוֹמַר עַל עַצְמוֹ: אַשְׁרֵי זִקנָתֵנוּ שֶׁכִּפְּרָה יַלְדּוּתֵנוּ. 

~ פרק כ"ה - טהרת המחשבה 

<b>טָהֳרַת הַמַּחֲשָׁבָה</b> 

[[וְהִנֵּה]] עַד כֹּה דִּבַּרְנוּ לְעִנְיַן חֵלֶק הַדִּבּוּר שֶׁיִּהְיֶה עַל מְכוֹנוֹ, שֶׁהוּא הָעִקָּר הָרִאשׁוֹן, שֶׁעַל יְדֵי זֶה שֵׁם אָדָם עָלָיו, וְלֹא שֵׁם בַּעֲלֵי חַיִּים. וְהַכָּתוּב גַּם כֵּן הִקְדִּימוֹ, כְּדִכְתִיב {דברים ל' י''ד}: ''כִּי קָרוֹב אֵלֶיךָ הַדָּבָר מְאֹד, בְּפִיךָ וּבִלְבָבְךָ לַעֲשֹׂתוֹ''. וְעַתָּה נְדַבֵּר קְצָת אוֹדוֹת חֵלֶק הַמַּחֲשָׁבָה הַתְּלוּיָה בְּלֵב הָאָדָם, שֶׁחֲשָׁבוֹ הַכָּתוּב גַּם כֵּן, כְּדִכְתִיב: ''וּבִלְבָבְךָ לַעֲשׂתוֹ''. וְהִנֵּה הַכָּתוּב אוֹמֵר {תהילים כ''ד ג'}: ''מִי יַעֲלֶה בְהַר ה' וְגוֹ', נְקִּי כַפַּיִם [זֶהוּ דָּבָר הַתָּלוּי בְּמַעֲשֶׂה לִהְיוֹת נָקִי מִגֶּזֶל] וּבַר לֵבָב''. לָמַדְנוּ מִזֶּה, שֶׁצָּרִיךְ שֶׁיִּהְיֶה לֵב הָאָדָם מְבֹרָר, וְלֹא עִם תַּעֲרוֹבוֹת שֶׁל הֶבֶל וָרִיק. וְהִנֵּה אָנוּ אוֹמְרִין בְּכָל יוֹם: ''וְיַחֵד לְבָבֵנוּ לְאַהֲבָה וּלְיִרְאָה אֶת שְׁמֶךָ וְגוֹ' וְלֹא נֵבוֹשׁ לְעוֹלָם וָעֶד''. וּבֵאוּרוֹ הוּא כִּפְשׁוּטוֹ, דְּיָדוּעַ מַה מֻּנָּח בְּתוֹךְ לִבּוֹ שֶׁל אִישׁ הַיִּשְׂרְאֵלִי בִּתְמִידוּת: אֱמוּנָה בַּה' אֱלֹקֵּי הַשָּׁמַיִם וְתוֹרָתוֹ, שֶׁזֶּהוּ עֶצֶם הַקְּדֻשָּׁה. [וְזֶה רָמַז הַכָּתוּב {במדבר ל''ה ל''ד}: ''אֲנִי ה' שֹׁכֵן בְּתוֹךְ בְּנֵי יִשְׂרָאֵל''], וְלָזֶה אָנוּ מְבַקִּשִׁים מֵה' יִתְבָּרַךְ, שֶׁיְּיַחֵד לְבָבֵנוּ לְאַהֲבָה וּלְיִרְאָה אֶת שְׁמוֹ, וְלֹא תִּתְעָרֵב לָזֶה אַהֲבָה אַחֶרֶת, דְּאִם בְּתוֹךְ לִבּוֹ, שֶׁשָּׁם הוּא מְקוֹם הַמַּחֲשָׁבָה, תִּהְיֶה תְּקוּעָה אַהֲבָה גַּם לְהַבְלֵי הָעוֹלָם, יֵבוֹשׁ וְיִכָּלֵם הָאָדָם בְּעַצְמוֹ לְבַסּוֹף מִזֶּה לָנֶצַח, דְּהִנֵּה יָדוּעַ, דְּכָל עִנְיָנָיו שֶׁל הָאָדָם, בֵּין מַעֲשָׂיו וּבֵין מַחְשְׁבוֹתָיו, הַכֹּל יָבוֹאוּ לְמַעְלָה לִפְנֵי ה'. כְּמוֹ שֶׁאָנוּ אוֹמְרִין בִּתְפִלַּת רֹאשׁ הַשָּׁנָה: ''כִּי זֵכֶר כָּל הַיְצוּר לְפָנֶיךָ בָּא, מַעֲשֵׂה אִישׁ וְכוּ', מַחְשְׁבוֹת אָדָם וְתַחְבּוּלוֹתָיו''. וְהַכֹּל יַעֲרִיכוּ לְעֵינֵי הָאָדָם, כְּדִכְתִיב {תהילים ג' כ''א}: ''אוֹכִיחֲךָ וְאֶעֶרְכָה לְעֵינֶיךָ'', וְיִתְבַּיֵּשׁ הָאָדָם מְאֹד. 

[[וּלְמָה]] הַדָּבָר דּוֹמֶה? לִגְבִיר אֶחָד, סוֹחֵר שֶׁל אֲבָנִים טוֹבוֹת, שֶׁנָסַע מִבֵּיתוֹ, וּבִקֵשׁ לְאֶחָד מִמְּקֹרָבָיו שֶׁיַּשְׁגִּיחַ עַל נְכָסָיו, וַיַּרְשֵׁהוּ לִרְאוֹת אֶת הָאֲבָנִים הַטּוֹבוֹת, הַיָּפוֹת אֲשֶׁר לוֹ. וַיִּפְתַּח הַתֵּבָה, וַיַּרְא הָאֲבָנִים הַטּוֹבוֹת הַיָּפוֹת, וּבְצִדָּם סָמוּךְ לָהֶם בְּתוֹךְ הַתֵּבָה רָאָה הַרְבֵּה עָפָר בָּלוּי. וַיֹּאמֶר בִּלְבָבוֹ: הֶעָשִׁיר הַזֶּה שׁוֹטֶה הוּא. אֵיךְ מַנִּיחַ עָפָר בָּלוּי עִם אֲבָנִים טוֹבוֹת בְּיַחַד? וְהַנִּמְשָׁל מוּבָן מֵאֵלָיו, דַּהֲלֹא בָּרוּר הוּא, דְּכָל חֲמוּדֵי הַתֵּבֵל בְּמֶשֶׁךְ הַשָּׁנִים יִתְהַפְּכוּ הַכֹּל לְעָפָר, בֵּין מִמֶּנּוּ גּוּפָא וּבֵין מִכָּל דָּבָר שֶׁהָיְתָה תְּשׁוּקָתוֹ אֵלָיו בְּחַיָּיו, כְּדִכְתִיב {קהלת ג' כ'}: ''הַכֹּל הָיָה מִן הֶעָפָר וְהַכֹּל שָׁב אֶל הֶעָפָר''. וְיִתְמַהּ עַל נַפְשׁוֹ לָנֶצַח, אֵיךְ הִרְכִּיב בְּתֵבָתוֹ [הַיְנוּ בְּלִבּוֹ] שְׁתֵּי אֲהָבוֹת יַחַד: אַהֲבָה לַה' וּלְתוֹרָתוֹ, שֶׁזֶּהוּ בֶּאֱמֶת אֲבָנִים טוֹבוֹת הַנֶּחֱמָדִים מִזָּהָב וּמִפָּז, וְאַהֲבָה לֶעָפָר יַחַד. וְכִי לֹא יָדַע בְּחַיָּיו, שֶׁסּוֹף דָבָר יִהְיֶה, שֶׁיָּשׁוּב הַכֹּל לֶעָפָר? וְעַל כֵּן צָרִיךְ הָאָדָם לִזָּהֵר מְאֹד, שֶׁיְּגָרֵשׁ מִמַּחְשְׁבוֹתָיו הִרְהוּרֵי הַתַּאֲוָה לַחֲמוּדֵי הַתֵּבֵל. וְזֶהוּ שֶׁאָנוּ אוֹמְרִין: ''וְיַחֵד לְבָבֵנוּ וְכוּ', וְלֹא נֵבוֹשׁ לְעוֹלָם וָעֶד''. וְזֶהוּ שֶׁאָנוּ אוֹמְרִין בִּקרִיאַת שְׁמַע {דברים ו' ה'}: ''וְאָהַבְתָּ אֵת ה' אֱלֹקֶיךָ בְּכָל לְבָבְךָ'' וְגוֹ'. 

~ פרק כ''ו - האדם חייב להשתדל בתורה וביראה גם יחד 

<b>בּוֹ יְבֹאַר שֶׁחֹב עֵל הָאָדָם לְהִשְׁתַּדֵּל בַּתּוֹרָה וְיִרְאָה גַּם יַחַד. </b> 

[[כְּתִיב]] בְּמִשְׁלֵי {ט' י'}: ''תְּחִלַּת חָכְמָה יִרְאַת ה'''. מִזֶּה מוּכָח, שֶׁרֵאשִׁית חָכְמָתוֹ שֶׁל הָאִישׁ שֶׁרוֹצֶה לְהַחְכִּים יִרְאֶה תְּחִלַּת הַכֹּל לְהַשִׂיג יִרְאַת ה'. וּמָצָאנוּ כָּתוּב אַחֵר בְּמִשְׁלֵי {ד' ז'}: ''רֵאשִׁית חָכְמָה, קְנֵה חָכְמָה''. מִלָּשׁוֹן זֶה מוּכָח, שֶׁתְּחִלַּת הַכֹּל, מִי שֶׁיִּרְצֶה לְהַחְכִּים, יִרְאֶה לְהִתְבּוֹנֵן בַּחָכְמָה [וְהַיְנוּ חָכְמַת הַתּוֹרָה]. אָמְנָם בֶּאֱמֶת נִיחָא, שֶׁשְּׁלֹמֹה, עָלָיו הַשָּׁלוֹם, רָצָה לַהֲבִינֵנוּ דַּעַת, אֵיךְ שֶׁשְּׁנֵיהֶם הֶכְרֵחִיִּים, וְאֶחָד בְּלֹא חֲבֵרוֹ אֵינוֹ שָׁוֶה כְּלוּם. [וּכְמַאֲמַר הַתַּנָּא בְּאָבוֹת {ג' י''ז}: אִם אֵין יִרְאָה אֵין חָכְמָה; אִם אֵין חָכְמָה אֵין יִרְאָה]. דְּהַיְנוּ, אִם אֶחָד יִרְצֶה לַעֲשׂוֹת כָּל עֲמָלוֹ וּתְבוּנָתוֹ אֵיךְ לְהַשִּׂיג יִרְאַת ה', וְיַחֲשֹׁב בְּנַפְשׁוֹ אוֹדוֹת חָכְמָה: אֶרְאֶה לְהַשִּׂיגָהּ אַחַר כָּךְ, הוֹרָה לָנוּ שְׁלֹמֹה הַמֶּלֶךְ עָלָיו הַשָּׁלוֹם, שֶׁלֹּא נָכוֹן לַעֲשׂוֹת כֵּן, שֶׁלְּהַשִּׂיג יִרְאָה כְּפִי מַה שֶׁרָאוּי לָאִישׁ הַיִּשְׂרְאֵלִי, צָרִיךְ לְבַקִּשָׁהּ כַּכֶּסֶף, וּכְמוֹ שֶׁאָמַר הַכָּתוּב {משלי ב' ד'}: ''אִם תְּבַקִּשֶׁנָּה כַכָּסֶף וְגוֹ' אָז תָּבִין יִרְאַת ה'''. וּבַקָּשַׁת הַכֶּסֶף אֵינָהּ עַל יוֹם אֶחָד אוֹ עַל שָׁבוּעַ אֶחָד אוֹ עַל חֹדֶשׁ אֶחָד, כִּי אִם תָּמִיד דַּעְתּוֹ עַל הַכֶּסֶף. כֵּן הָאָדָם, הָרוֹצֶה לְהַשִּׂיג יִרְאַת ה', צָרִיךְ לְהִתְבּוֹנֵן תָּמִיד בִּגְדֻלָּתוֹ וּבְטוֹבוֹתָיו הָעוֹדְפוֹת עָלָיו יוֹם יוֹם וּלְהוֹסִיף יִרְאַת ה' בְּנַפְשׁוֹ, וְאִם יַמְתִּין מִלְּהִתְבּוֹנֵן בְּחָכְמַת הַתּוֹרָה, עַד אֲשֶׁר יִהְיֶה יְרֵא ה' בֶּאֱמֶת, יִמָּשֵׁךְ הַדָּבָר הַרְבֵּה, וּמִמֵּילָא כָּל אוֹתָהּ הָעֵת, אֲשֶׁר יִהְיֶה לִבּוֹ רֵיק מֵחָכְמָה, אֵין יִרְאָתוֹ חֲשׁוּבָה לִכְלוּם, כִּי אִם אֵין חָכְמָה אֵין יִרְאָה, דְּאֵין בּוּר יְרֵא חֵטְא {אבות ב' ה'}. 

[[וּנְצַיֵּר]] מְעַט, כִּי אֲפִלּוּ אִם יִהְיֶה לִבּוֹ נִלְהָב לְקַיֵּם רְצוֹן הַבּוֹרֵא בְּמִצְוַת תְּפִלִּין, כָּל זְמַן שֶׁלֹּא יֵדַע מְקוֹם הֲנָחַת תְּפִלִּין, אִם הוּא עַל רֹאשׁוֹ דַּוְקָא אוֹ עַל מִצְחוֹ גַּם כֵּן טוֹב; וְכֵן בְּשֶׁל יָד אֶת מְקוֹם הַנָּחָתוֹ בְּצִמְצוּם, אִם הוּא דַּוְקָא עַל הַקּבֹּרֶת, אוֹ אַף לְמַטָּה מִזֶּה; וְכֵן אִם הֵם דַּוְקָא מְרֻבָּעִין, אוֹ אֲפִלּוּ עֲגֻלִּין קְצָת; וּמַה צָּרִיךְ לְכַוֵּן בְּהַנָּחָתוֹ, וּכְהַאי גַּוְנָא. וִיצֻיַּר, דְּאִם לֹא יֵדַע הִלְכוֹת תְּפִלִּין, יִהְיֶה כַּמָּה שָׁנִים בְּלֹא תְּפִלִּין, וְכֵן כְּהַאי גַּוְנָא בְּכַמָּה מִצְוֹת. וְעַל כֵּן, תֵּכֶף בְּעֵת שֶׁקּוֹבֵעַ דַּעְתּוֹ, שֶׁעִקַּר תַּכְלִיתוֹ בָּעוֹלָם הוּא לְהַשִּׂיג יִרְאַת ה', יִרְאֶה תֵּכֶף לְהִתְבּוֹנֵן בַּתּוֹרָה, שֶׁהִיא תַּרְאֶה לוֹ אֶת הַדֶּרֶךְ אֲשֶׁר יֵלֵךְ בָּהּ, וְעַל יָדָהּ יִתְבּוֹנֵן וְיַכִּיר אֶת הַקָדוֹשׁ בָּרוּךְ הוּא. 

[[וְכֵן]] לְהֶפֶךְ, אִם יִרְצֶה לְהַשְׁקַיעַ דַּעְתּוֹ בְּעִנְיַן הַחָכְמָה, דְּהַיְנוּ יְדִיעַת הַתּוֹרָה לְבַד, וּבְעִנְיַן הַשָּׂגַת הַיִּרְאָה יָשִׂים דָּבָר זֶה אַחַר גֵּווֹ, הַחָכְמָה אֵינָהּ חֲשׁוּבָה לִכְלוּם, וְזֶהוּ שֶׁאָמְרוּ בְּאָבוֹת: אִם אֵין יִרְאָה אֵין חָכְמָה, וּבֵאוּרוֹ: כַּאֲשֶׁר אֵינֶנּוּ יָרֵא מִלִּפְנֵי ה', וּמִמֵּילָא כָּל מִצְוֹתָיו גַּם כֵּן אֵין קבוּעִין בְּדַעְתּוֹ לְקַיֵּם אוֹתָן, וְכֵן כָּל חוּשָׁיו, כְּמוֹ חוּשׁ הַדִּבּוּר וְחוּשׁ הַשְּׁמִיעָה הֵם חָפְשִׁיִּים לְדַבֵּר וְלִשְׁמֹעַ מַה שֶּׁיַּעֲלֶה עַל רוּחוֹ, הֵן דִּבְרֵי לָשׁוֹן הָרָע אוֹ רְכִילוּת אוֹ אוֹנָאַת דְּבָרִים אוֹ לֵיצָנוּת וְכַיּוֹצֵא בָּזֶה, הַכֹּל סְחוֹרָה הוּא אֶצְלוֹ. 

[וְזֶהוּ מַה שֶּׁכָּתַב {משלי ד' ז'}: ''רֵאשִׁית חָכְמָה, קְנֵה חָכְמָה''. וּמַה שֶּׁסִּיֵּם הַכָּתוּב: ''וּבְכָל קַנְיָנֶךָ קְנֵה בִּינָה". בֵּאוּרוֹ כִּפְשׁוּטוֹ, שֶׁחָכְמָה יִקָּרֵא דְּבָרִים פְּשׁוּטִים, מֻשְׂכָּלוֹת הָרִאשׁוֹנוֹת, מַה שֶּׁלּוֹמֵד מֵאֲחֵרִים, וּבִינָה יִקָּרֵא מַה שֶּׁמִּתְבּוֹנֵן אַחַר כָּךְ בְּעַצְמוֹ לְהָבִין דָּבָר מִתּוֹךְ דָּבָר. וְלָכֵן אָמַר: מִתְּחִלָּה צָרִיךְ לִקְנוֹת חָכְמָה, וְאַחַר כָּךְ צָרִיךְ לְהִתְחַזֵּק עוֹד וּלְהָבִין בְּעַצְמוֹ דָּבָר מִתּוֹךְ דָּבָר, וּכְעֵין מַה שֶּׁאָמְרוּ {בשבת דף ל''א.}, שֶׁשּׁוֹאֲלִין לוֹ לְאָדָם בִּשְׁעַת הַדִּין: פִּלְפַּלְתָּ בַּחָכְמָה? הֵבַנְתָּ דָּבָר מִתּוֹךְ דָּבָר? וּמַה שֶּׁאָמַר הַכָּתוּב: ''וּבְכָל קִנְיָנֶךָ'', יוּבַן עַל פִּי מַה דְּאִיתָא בְּמִדְרַשׁ שִׁיר הַשִּׁירִים {פרשה ח'} בְּעִנְיַן ר' חִיָּא בַּר אַבָּא וְר' יוֹחָנָן, שֶׁהָלְכוּ בַּדֶּרֶךְ וּפָגְעוּ בְּחַד חַקְלָא (שָׂדֶה), וְאָמַר לוֹ ר' יוֹחָנָן: דֵּין הֲוֵי דִּידִי, וְזַבָּנִית בְּגִין לָעֵי בְּאוֹרַיְתָא, וְכֵן לַחֲקַל אַחֲרוֹן {הגיעו לשדה אחד, ואמר לו ר' יוחנן זה היה שלי, ומכרתיו כדי לעסק בתורה, וכן לשדה האחרון}, שָׁרֵי {התחיל} ר' חִיָּא בַּר אַבָּא בָּכֵי {לבכות}, וְאָמַר לוֹ: מַה תַּנִּיחַ לְעֵת זִקְנָתְךָ? וְהֵשִׁיב לוֹ ר' יוֹחָנָן: מַה יִּרַע לְךָ? מָכַרְתִּי דָּבָר שֶׁבְּרִיאָתוֹ הָיְתָה בְּשֵׁשֶׁת יָמִים, כְּדִכְתִיב {שמות כ' י''א}: ''כִּי שֵׁשֶׁת יָמִים עָשָׂה ה''' וְגוֹ', וְקָנִיתִי דָּבָר, שֶׁלְּמָדוּהָ בְּאַרְבָּעִים יוֹם, כְּדִכְתִיב {שמות ל''ד כ''ח}: ''וַיְהִי שָׁם עִם ה' אַרְבָּעִים יוֹם'' וְגוֹ'. עַד כָּאן לְשׁוֹן הַמִּדְרָשׁ. וְזֶהוּ שֶׁרָמַז לָנוּ הַכָּתוּב {משלי שם}: ''וּבְכָל קַנְיָנֶךָ קְנֵה בִּינָה'', שֶׁנָּכוֹן שֶׁיִּמְסֹר כָּל נְכָסָיו כְּדֵי לִקְנוֹת בִּינָה, וְהַיְנוּ שֶׁיִּתְחַכֵּם בְּכָל עִנְיְנֵי הַתּוֹרָה לְהָבִין דָּבָר מִתּוֹךְ דָּבָר.] 

[[וְהִנֵּה]] אָמְרוּ חֲכָמֵינוּ זִכְרוֹנָם לִבְרָכָה, שֶׁלֶּעָתִיד לָבוֹא מְאִירִין לוֹ כָּל מַעֲשָׂיו בְּפָנָיו, וְכֵן דִּבּוּרוֹ. כָּל מַה שֶּׁדִּבֵּר בָּעוֹלָם הַזֶּה, לֹא נֶאֱבָד אֲפִלּוּ דִּבּוּר אֶחָד שֶׁלֹּא נִכְתַּב, וַאֲפִלּוּ שִׂיחָה קַלָּה שֶׁדִּבֵּר בָּעוֹלָם הַזֶּה מַגִּידִין לוֹ, לָאָדָם, בִּשְׁעַת הַדִּין. וְיָדוּעַ מַה דְּאִיתָא בַּזֹּהַר הַקָּדוֹשׁ, וְזֶה לְשׁוֹנוֹ: וּבְהַאי רוּחָא בִּישָׁא תָּלְיָן כַּמָּה גַּרְדִּינִין אַחֲרָנִין, דְּאִנּוּן מְמֻנִּין לַאֲחָדָא מִלָּה בִּישָׁא אוֹ מִלָּה טִנּוּפָא, דְּאַפִּיק בַּר נָשׁ מִפּוּמֵהּ, וּלְבָתַר אַפִּיקּ מִלִּין קַדִּישִׁין וְכוּ'. וַי לוֹן בְּהַאי עָלְמָא, וַי לוֹן בְּעָלְמָא דְּאָתֵי, בְּגִין דְּאִלֵּין רוּחִין מְסָאֲבִין נָטְלִין הַהוּא מִלָּה מְסָאֲבָא, וְכַד אַפִּיק בַּר נָשׁ לְבָתַר מִלִּין קַדִּישִׁין, אַקְדִּימֵי אִלֵּין רוּחֵי מְסָאֲבִין וְנָטְלִין הַהוּא מִלָּה מְסָאֲבָא, וּמְסָאֲבֵי לְהַהוּא מִלָּה קַדִּישָׁא, וְלָא זָכֵי לֵהּ בַּר נָשׁ. 

CCוּמֵאוֹתָהּ רוּחַ רָעה תְּלוּיִים כַּמָּה מְעוֹרְרֵי דִּין אֲחֵרִים, שֶׁהֵם מְמֻנִּים לֶאֱחֹז בְּדִבּוּר רַע אוֹ דִּבּוּר טִנּוּף, שֶׁהוֹצִיא אָדָם מִפִּיו, וְאַחַר כָּךְ מוֹצִיא מִלִּים קְדוֹשוֹת, אוֹי לָהֶם, אוֹי לְחַיֵּיהֶם, אוֹי לָהֶם בָּעוֹלָם הַזֶּה, אוֹי לָהֶם בָּעוֹלָם הַבָּא. מִפְּנֵי שֶׁאוֹתָן רוּחוֹת הַטֻּמְאָה נוֹטְלוֹת אוֹתָהּ מִלָּה טְמֵאָה, וְכַאֲשֶׁר מוֹצִיא הָאָדָם אַחַר כָּךְ מִלִּים קְדוֹשׁוֹת, מַקְדִּימוֹת אוֹתָן רוּחוֹת הַטֻּמְאָה וְלוֹקְחוֹת לְאוֹתוֹ דִּבּוּר טֻמְאָה וּמְטַמְּאִים לְאוֹתוֹ דְּבַר קְדֻשָּׁה, וְלֹא זוֹכֶה לָהּ הָאָדָם, וְכִבְיָכוֹל נֶחֱלָשׁ כֹּחַ הַקְדֻשָׁה. DD

עַד כָּאן לְשׁוֹנוֹ. [וּבָזֶה פֵּרַשְׁתִּי לְעֵיל בְּפֶרֶק ב' מַה שֶּׁאָמְרוּ חֲכָמֵינוּ זִכְרוֹנָם לִבְרָכָה {ביומא ל''ט.} עַל הַפָּסוּק {ויקרא י''א מ''ג}: ''וְלֹא תִטַּמְּאוּ בָּהֶם וְנִטְמֵתֶם בָּם'', אָדָם מְטַמֵּא עַצְמוֹ מְעַט, מְטַמְּאִין אוֹתוֹ הַרְבֵּה. עַיֵּן שָׁם]. 

[[וְהִנֵּה]] אִם הָאָדָם הַזֶּה לָמַד בְּכָל יוֹם מִקְרָא וּמִשְׁנָה אוֹ גְּמָרָא, וּבִשְׁעַת הַדִּין יֵדַע שֶׁיַּצִּיעוּ לְנֶגֶד עֵינָיו כָּל הַמִּשְׁנָה וְהַגְּמָרָא שֶׁלָּמַד, מַה גְּדוֹלָה תְּשׁוּקָתוֹ לָזֶה כָּל שָׁעָה וְשָׁעָה, אֵימָתַי יָבוֹא לָזֶה וְיַמְלִיצוּ עָלָיו. אָכֵן, כַּאֲשֶׁר יָבוֹאוּ אַחַר כָּךְ כָּל אוֹתָם הַסְּפָרִים, וְיִרְאֶה שֶׁנִּמְשַׁךְ עַל כָּל דַּף וְדַף רוּחַ הַטֻּמְאָה עַל יְדֵי דִּבּוּרִים הָאֲסוּרִים, שֶׁדִּבֵּר מִתְּחִלָּה אוֹ בְּאֶמְצַע, וְאֵין שָׁוִים מְאוּמָה, מַה גְּדוֹלָה תִּהְיֶה תּוּגָתוֹ אָז, כַּאֲשֶׁר יִתְבּוֹנֵן בְּנַפְשׁוֹ, אֵיךְ בִּשְׁאָט נֶפֶשׁ אִבֵּד בְּעַצְמוֹ אֶת תּוֹרָתוֹ. 

[[וּמָשָׁל]] לְמָה הַדָּבָר דּוֹמֶה? לְאֶחָד שֶׁקָּנָה מֵחֲבֵרוֹ שַׁ''ס שָׁלֵם וּמְכֹרָךְ בְּעוֹר יָפֶה, וּבְלִי רְאִיָּה בִּפְנִים, שֶׁסָּמַךְ כֵּיוָן שֶׁלְּמַעְלָה הוּא נָאֶה, וְשִׁלֵּם בַּעֲדוֹ, וְהַמּוֹכֵר נָסַע לְדַרְכּוֹ. וַיְהִי כַּאֲשֶׁר לְקָחוֹ לְבֵיתוֹ, רָאָה שֶׁכָּל הַשַּׁ''ס הָיָה מְטֻשְׁטָשׁ מְאֹד, מִפְּנֵי חֵלֶב וְשׁוּמָן שֶׁנִּשְׁפַּךְ עָלָיו, וַאֲפִלּוּ מַסֶּכֶת אַחַת לֹא מָצָא כַּהֹגֶן, וְכַמָּה הִתְמַרְמֵר עַל נַפְשׁוֹ אֵיךְ נִתְפַּתָּה לְדִבְדֵי הַמּוֹכֵר, שֶׁשִּׁבְּחוֹ בְּפָנָיו, וְלֹא פְּתָחוֹ בְּעַצְמוֹ לִרְאוֹת מַה שֶּׁקָּנָה. 

[[כֵּן]] הוּא הַדָּבָר הַזֶּה. מִי שֶׁפִּיו פָּתוּחַ תָּמִיד, וְאֵינוֹ מַקְפִּיד עַל עַצְמוֹ, אֲפִלּוּ אִם יִלְמַד כָּל שִׁשָּׁה סִדְרֵי מִשְׁנָה וְכָל הַשַּׁ''ס כַּמָּה פְּעָמִים, כְּשֶׁיָּבוֹא לְמַעְלָה, לֹא יִמְצָא אֲפִלּוּ גְּמָרָא אַחַת שֶׁתָּגֵן עָלָיו, כִּי כָּל אַחַת נִמְשָׁךְ עָלֶיהָ רוּחַ הַטֻּמְאָה, וּמָאוּס לְהִסְתַּכֵּל עָלֶיהָ. עַל כֵּן הֶחָכָם עֵינָיו בְּרֹאשׁוֹ, בְּעֵת שֶׁמַּתְחִיל לְהִתְחַכֵּם בַּתּוֹרָה וּמְקַיֵּם מַה שֶּׁאָמַר הַכָּתוּב {משלי ד' ז'}: ''רֵאשִׁית חָכְמָה קְנֵה חָכְמָה'', צָרִיךְ לְקַיֵּם {תהילים קי''א י'} ''רֵאשִׁית חָכְמָה יִרְאַת ה''', וְאָז אַשְׁרֵי וְטוֹב לוֹ בָּזֶה וּבַבָּא, כִּי תּוֹרָתוֹ חֲבִיבָה מְאֹד בְּעֵינֵי ה' יִתְבָּרַךְ, שֶׁאֵין עָלֶיהָ דֹּפִי. וְאִישׁ כָּזֶה צָרִיךְ לְהִזְדָּרֵז וּלְהוֹסִיך חָכְמָה כָּל מַה שֶּׁיּוּכַל, וְאִם מְבַטֵּל שָׁעָה אַחַת מִן הַתּוֹרָה, הוּא הֶזֵּק נוֹרָא, כִּי אֵין דוֹמֶה עֶבֶד עוֹשֶׂה מַעֲשֵׂה מַחַט לְעֶבֶד נוֹקֵב מַרְגָּלִיּוֹת. 

~ פרק כ''ז - ישתדל כל אדם לקיים את כל המצוות 

<b>שֶׁיִּשְׁתַּדֵּל כָּל אָדָם לְקַיֵּם אֶת כָּל הַמִּצְוֹת לְלֹא יוֹצֵא מֵהַכְּלָל. </b> 

[[וְהִנֵּה]] עַד כֹּה דִּבַּרְנוּ אוֹדוֹת הַתְחָלַת הַפָּסוּק {תהילים ל''ד י''ג ט''ו}: ''מִי הָאִישׁ הֶחָפֵץ חַיִּים וְגוֹ', נְצֹר לְשׁוֹנְךָ מֵרָע'' וְגוֹ'. וְעַתָּה נְבָאֵר בְּעֶזְרַת הַשֵּׁם אֶת סוֹף הַפָּסוּק: ''סוּר מֵרָע וַעֲשֵׂה טוֹב'', מַה שֶּׁשַּׁיָּךְ לְרֵישָׁא דִּקְרָא: ''מִי הָאִישׁ', וְגוֹ'. וָאַעַן וָאֹמַר: יָדוּעַ הוּא מַה שֶּׁאָמְרוּ חֲכָמֵינוּ זִכְרוֹנָם לִבְרָכָה בְּבֵאוּר הַפָּסוּק הַזֶּה: ''מִי הָאִישׁ הֶחָפֵץ חַיִּים'' בָּעוֹלָם הַבָּא, ''אֹהֵב יָמִים לִרְאוֹת טוֹב'' בָּעוֹלָם הַזֶּה, ''נְצֹר לְשׁוֹנְךָ וְגוֹ', סוּר מֵרָע וַעֲשֵׂה טוֹב''. וְנַקְדִּים לָזֶה מַה שֶּׁאָמְרוּ כְּשֵׁם הַגְּרָ''א עַל הַפָּסוּק {ישעיה ג' י' י''א}: ''אִמְרוּ צַדִּיק כִּי טוֹב, כִּי פְּרִי מַעַלְלֵיהֶם יֹאכֵלוּ; אוֹי לָרָשָׁע רָע, כִּי גְמוּל יָדָיו יֵעָשֶׂה לוֹ''. בְּצֵרוּף הַקְדָּמָה לָזֶה, כִּי הַמִּצְוֹת שֶׁבֵּין אָדָם לַמָּקוֹם, כְּשֶׁמְּקַיְּמָן, עִקַּר שְׂכָרָן בָּעוֹלָם הַבָּא, וְכֵן עָנְשָׁן כְּשֶׁעוֹבֵר עֲלֵיהֶן. וְהַמִּצְוֹת שֶׁכֵּין אָדָם לַחֲבֵרוֹ, שֶׁהוּא מֵיטִיב בָּזֶה לִבְנֵי אָדָם, מְקַבֵּל שְׂכָרוֹ גַּם בָּעוֹלָם הַזֶּה, וְכֵן כְּשֶׁעוֹבֵר עֲלֵיהֶן, לְבַד עָנְשׁוֹ הַשָּׁמוּר לוֹ לָעוֹלָם הַבָּא, נֶעֱנָשׁ גַּם בָּעוֹלָם הַזֶּה, בַּעֲבוּר שֶׁבְּמַעֲשָׂיו הֵצֵר לִבְנֵי אָדָם. וְשֵׁם צַדִּיק וְרָשָׁע מֻנָּח עַל עִנְיָנִים שֶׁבֵּין אָדָם לַמָּקוֹם, וְשֵׁם טוֹב וְרַע מֻנָּח עַל עִנְיָנִים שֶׁבֵּין אָדָם לַחֲבֵרוֹ. וּבָזֶה יְבֹאַר הַפָּסוּק עַל נָכוֹן: ''אִמְרוּ צַדִּיק כִּי טוֹב'' הַיְנוּ שֶׁבְּמַעֲשָׂיו הֵיטִיב גַּם לַבְּרִיּוֹת, ''כִּי פְרִי מַעַלְלֵיהֶם יֹאכֵלוּ''. ''אוֹי לָרָשָׁע רָע'' הַיְנוּ שֶׁהוּא רַע גַּם בֵּין אָדָם לַחֲבֵרוֹ, ''כִּי גְמוּל יָדָיו יֵעָשֶׂה לוֹ''. וְעַתָּה יְבֹאַר גַּם הַפָּסוּק הַנִּזְכָּר לְעֵיל: ''מִי הָאִישׁ הֶחָפֵץ חַיִּים'' בָּעוֹלָם הַבָּא; ''אֹהֵב יָמִים לִרְאוֹת טוֹב'' גַּם בָּעוֹלָם הַזֶּה; ''סוּר מֵרָע [הַיְנוּ מֵעֲשׂוֹת רַע] וַעֲשֵׂה טוֹב'' הַיְנוּ גַּם הַמִּצְוֹת שֶׁבֵּין אָדָם לַחֲבֵרוֹ, לְהֵיטִיב לְזוּלָתוֹ, וְעַל יְדֵי זֶה יִרְאֶה בְּיָמָיו טוֹב גַּם בָּעוֹלָם הַזֶּה. וְהִנֵּה ''סוּר מֵרָע'' כּוֹלֵל כָּל הָעִנְיָנִים שֶׁל רַע: גֶּזֶל וְחָמָס וְאוֹנָאָה וְרִבִּית וּלְהוֹנוֹת לְזוּלָתוֹ וּלְהַלְבִּין פָּנָיו וְכַדּוֹמֶה. ''וַעֲשֵׂה טוֹב'' כּוֹלֵל כָּל עִנְיְנֵי הַטּוֹבוֹת, כִּצְדָקָה וּגְמִילוּת חֲסָדִים, וְהַחְזָקַת מִי שֶׁמָּטָה יָדוֹ וּקְבוּרַת מֵתִים וּבִקּוּר חוֹלִים וְהַכְנָסַת אוֹרְחִים וַהֲשָׁבַת אֲבֵדָה וַהֲשָׁבַת הֶעָבוֹט וְתַשְׁלוּמֵי שָׂכִיר בִּזְמַנּוֹ וְכַדּוֹמֶה עוֹד הַרְבֵּה מִצְוֹת שֶׁבֵּין אָדָם לַחֲבֵרוֹ. וְעַל כֻּלָּם צָרִיךְ הָאָדָם לָשׂוּם אֶל לִבּוֹ וּלְזָרֵז אֶת עַצְמוֹ לְקַיְּמָן, וּכְמוֹ שֶׁרָאִינוּ בְּמִצְוַת שׁוֹפָר, שֶׁכָּל אֶחָד רָץ לְקַיְּמָהּ, כֵּן צָרִיךְ לִהְיוֹת בְּכָל הַמִּצְוֹת לָרוּץ אַחֲרֵיהֶן וְלִשְׂמֹחַ כְּקיּוּמָם, וּכְמוֹ שֶׁאָנוּ אוֹמְרִין בְכָל יוֹם: עַל כֵּן, ה' אֱלֹקֵינוּ, בְּשָׁכְבֵנוּ וּבְקוּמֵנוּ נָשִׂיחַ בְּחֻקֶּיךָ וְנִשְׂמַח בְּדִבְרֵי תּוֹרָתֶךָ וּבְמִצְוֹתֶיךָ לְעוֹלָם וָעֶד. [וּבַעֲוֹנוֹתֵינוּ הָרַבִּים אָנוּ מְדַבְּרִין עִם הַקָּדוֹשׁ בָּרוּךְ הוּא שֶׁנַּעֲשֶׂה כֵּן, וְאָנוּ עוֹבְרִין עַל זֶה, וּמְקֻיָּם בָּנוּ, מַה שֶׁאָמְרוּ חֲכָמֵינוּ זִכְרוֹנָם לִבְרָכָה {ברכות ו:} עַל הַפָּסוּק {תהילים י''ב ט'}: ''כְּרֻם זֻלֻּת לִבְגֵי אָדָם'' אֵלּוּ דְּבָרִים הָעוֹמְדִים בְּרוּמוֹ שֶׁל עוֹלָם, וּבְנֵי אָדָם מְזַלְזְלִין בָּהֶם.] 

[[כְּלַל]] הַדְּבָרִים: צָרִיךְ הָאָדָם לִהְיוֹת זָהִיר לְקַיֵּם דִּבְרֵי הַתּוֹרָה, בֵּין הַדְּבָרִים שֶׁבֵּין אָדָם לַמָּקוֹם וּבֵין הַדְּבָרִים שֶׁבֵּין אָדָם לַחֲבֵרוֹ, כִּי כֻּלָּם דִּבְרֵי ה' הֵמָּה. וְזֶהוּ מַה שֶּׁאָמַר הַכָּתוּב בְּפָרָשַׁת הַאֲזִינוּ {דברים ל', ב מ''ו מ''ז}: ''אֲשֶׁר תְּצַוֻּם אֶת בְּנֵיכֶם לִשְׁמֹר לַעֲשׂוֹת אֶת כָּל דִּבְרֵי הַתּוֹרָה הַזֹּאת; כִּי לֹא דָּבָר רֵיק הוּא מִכֶּם, כִּי הוּא חַיֵּיכֶם''. וְהַיְנוּ שֶׁלֹּא יַחֲשֹׁב הָאָדָם בְּנַפְשׁוֹ עַל אֵיזֶה מִצְוֹת, שֶׁאֵינָן רַק לְכַתְּחִלָּה לְיַפּוֹת אֶת הָאָדָם, וְלָזֶה אָמַר: ''כִּי הוּא חַיֵּיכֶם'', שֶׁכְּמוֹ בְּעִנְיְנֵי הַגּוּף יֵשׁ בְּכָל אֵיבָר וְאֵיבָר חַיּוּת, וְכֻלָּם נִצְרָכִים לוֹ בְּהֶכְרֵחַ, כֵּן בְּכָל מִצְוָה וּמִצְוָה יֵשׁ בָּהּ חַיּוּת לְנֶפֶשׁ הָאָדָם, וְכֻלָּם מֻכְרָחִים לוֹ. וְזֶהוּ מַה שֶּׁאָמוּר בְּקֹהֶלֶת {י''ב י''ג}: ''סוֹף דָּבָר הַכֹּל נִשְׁמָע, אֶת הָאֱלֹקִים יְרָא וְאֶת מִצְוֹתָיו שְׁמוֹר, כִּי זֶה כָּל הָאָדָם''. וְהַיְנוּ שֶׁעַל יְדֵי יִרְאַת הָאֱלֹקִים מִלַּעֲבֹר עַל שׁוּם לֹא תַעֲשֶׂה, וּלְקַיֵּם כָּל מִצְוֹתָיו שֶׁצִּוָּה בְּקוּם וַעֲשֵׂה, זֶהוּ כָּל הָאָדָם וְהַיְנוּ שֶׁאָז נִקְרָא אָדָם שָׁלֵם, מַה שֶּׁאֵין כֵּן אִם תִּקְטַן בְּעֵינָיו, חַס וְשָׁלוֹם, אֵיזֶה מִצְוָה, אָז הוּא חָסֵר בְּנַפְשׁוֹ. 

[[וּמַה]] יָּפָה בָּזֶה מְלִיצַת חֲכָמֵינוּ זִכְרוֹנָם לִבְרָכָה, מַה שֶּׁאָמְרוּ עַל הַפָּסוּק {שמות ל''ב ט''ז}: ''וְהַלֻּחֹת מַעֲשֵׂה אֱלֹקים הֵמָּה''. לֻחת כְּתִיב, שֶׁהָיוּ שְׁתֵּיהֶן שָׁווֹת, (וְהוּבָא בְּפֵרוּשׁ רַשִּׁ''י), וְרָצָה לוֹמַר: וְנִרְאִים כְּלוּחַ אֶחָד, כִּי יָדוּעַ שֶׁבְּלוּחַ אֶחָד מִיָּמִין הָיָה כָּתוּב בּוֹ הָעִנְיָנִים שֶׁבֵּין אָדָם לַמָּקוֹם, וּבַלּוּחַ הַשֵּׁנִי, שֶׁמַּתְחִיל {שמות כ' י''ג} מִ''לֹּא תִרְצַח לֹא תִנְאָף'' עַד סוֹךָ הַלּוּחַ, הָיָה כָּתוּב בּוֹ הָעִנְיָנִים שֶׁבֵּין אָדָם לַחֲבֵרוֹ, וְהַיְנוּ שֶׁלֹא יַחֲשֹׁב הָאָדָם עַל אֵיזֶה מֵהֶן שֶׁהוּא רַקּ לְכַתְּחִלָּה לְיַפּוֹת אֶת הָאָדָם, וְלָזֶה בָּאוּ שְׁתֵּיהֶן שָׁווֹת בְּצִמְצוּם גָּדוֹל, שֶׁאֵין יִתְרוֹן לְזֶה מִזֶּה, וְגַם שֶׁהָיוּ נִרְאִין כְּלוּחַ אֶחָד, לִרְמֹז, שֶׁכְּמוֹ הָאָדָם, אֵימָתַי הוּא אִישׁ בַּאֲנָשִׁים? כְּשֶׁהוּא שָׁלֵם בְּאֵיבָרָיו, אֲבָל אִם יֶחְסַר לוֹ בְּגוּפוֹ אֵיזֶה חֵלֶק מִמֶּנּוּ, הוּא נִמְאָס בְּעֵינֵי אֲנָשִׁים וְגַם בְּעֵינֵי עַצְמוֹ, כֵּן הוּא בְּעִנְיְנֵי הַנֶּפֶשׁ, אֵימָתַי הוּא אָדָם הַשָּׁלֵם? כְּשֶׁחֲבִיבִים לוֹ כָּל דִּבְרֵי ה'. מַה שֶּׁאֵין כֵּן אִם, חַס וְשָׁלוֹם, הֻקטַן בְּעֵינָיו אֵיזֶה דָּבָר מִדִּבְרֵי ה', בֵּין מֵעִנְיָנִים שֶׁבֵּין אָדָם לַמָּקוֹם וּבֵין מֵהָעִנְיָנִים שֶׁבֵּין אָדָם לַחֲבֵרוֹ, אֵינוֹ בִּכְלַל אִישׁ. 

[[וְהִנֵּה]] יָדוּעַ וּמְפֻרְסָם לְכָל יִשְׂרָאֵל, כְּקָטֹן כְּגָדוֹל, אֵימָתַי נִקְרֵאת סֵפֶר תּוֹרָה וְיֵשׁ עָלֶיהָ קְדֻשַּׁת הַתּוֹרָה? כְּשֶׁהִיא כְּתוּבָה כֻּלָּהּ, שֶׁלֹּא חָסֵר בָּהּ אֲפִלּוּ אוֹת אַחַת, וְאָז נִקרֵאת {תהילים י''ט ח'} ''תּוֹרַת ה' תְּמִימָה'', אֲבָל אִם חָסֵר בָּהּ אוֹת אַחַת, אֵין עָלֶיהָ קְדֻשַּׁת סֵפֶר תּוֹרָה, כִּי אִם קְדֻשַּׁת פָּרָשִׁיּוֹת. כֵּן הוּא אִישׁ הַיִּשְׂרְאֵלִי. אֵימָתַי הוּא בִּכְלַל יִשְׂרָאֵל, וְיֵשׁ לוֹ חֵלֶק לָעוֹלָם הַבָּא? כְּשֶׁהוּא מַאֲמִין שֶׁכָּל הַתּוֹרָה כֻּלָּהּ הִיא מֵאֵת ה' מִן הַשָּׁמַיִם, אֲבָל הַכּוֹפֵר בָּהּ אֲפִלּוּ בְּאוֹת אַחַת אֵינוֹ בִּכְלַל יִשְׂרָאֵל, וְאֵין לוֹ חֵלֶק לָעוֹלָם הַבָּא (כִּדְאִיתָא בְּסַנְהֶדְרִין בְּדַף צ''ט וְהוּבָא דָבָר זֶה בָּרַמְבַּ''ם בְּהִלְכוֹת תְּשׁוּבָה פֶּרֶק ג' הֲלָכָה ח', וּבְיוֹרֶה דֵּעָה סִימָן קנ''ח). 

[[וְהִנֵּה]] בֶּאֱמֶת כָּל יִשְׂרָאֵל הֵם מַאֲמִינִים בְּנֵי מַאֲמִינִים שֶׁהַתּוֹרָה כֻּלָּהּ הִיא מִן הַשָּׁמַיִם מִפִּי ה' לְמֹשֶה עַבְדּוֹ, וְאִם כֵּן, כְּשֶׁהָאָדָם מַאֲמִין עַל כָּל מִצְוָה שֶׁהִיא מֵאֵת הַבּוֹרֵא יִתְבָּרַךְ, אֵיךְ יִפְעַל בְּעַצְמוֹ שֶׁיִּהְיֶה קַל בְּעֵינָיו, חַס וְשָׁלוֹם, אֵיזֶה דָבָר מִדִּבְרֵי הַתּוֹרָה? וּבֶאֱמֶת אֵין זֶה בָּא, חַס וְשָׁלוֹם, מִסִּבַּת כְּפִירָה, כִּי אִם מִצַּד שֶׁעָבַר כַּמָּה פְּעָמִים וְנַעֲשָׂה לוֹ כְּהֶתֵּר, וּכְמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה: כֵּיוָן שֶׁאָדָם עָבַר עֲבֵרָה וְשָׁנָה בָּהּ, נַעֲשָׂה לוֹ כְּהֶתֵּר, אֲבָל זֶה גּוּפָא הוּא עָוֹן פְּלִילִי כְּשֶׁמַּרְגִּיל עַצְמוֹ לַעֲבֹר עַל אֵיזֶה דָבָר מִדִּבְרֵי ה', וּכְמוֹ שֶׁהֶאֱרִיךְ בָּזֶה רַבֵּנוּ יוֹנָה בְּשַׁעֲרֵי תְּשׁוּבָה, וְעַל כֵּן יִזָּהֵר הָאָדָם מְאֹד בָּזֶה וְטוֹב לוֹ. 

~ פרק כ''ח - התעוררות גדולה בחומר עוון גזל 

<b>הִתְעוֹרְרוּת גְּדוֹלָה בְּחֹמֶר עְוֹן גֶּזֶל. </b>

[[בַּעֲוֹנוֹתֵינוּ]] הָרַבִּים יֵשׁ אֲנָשִׁים שֶׁזְּהִירִין בְּכָל עִנְיְנֵי דַּת הַתּוֹרָה כַּדִּין, וְאִסּוּר גֶּזֶל קַל בְּעֵינֵיהֶם לְהוֹנוֹת לִבְנֵי אָדָם בְּכָל אָפְנֵי תַּחְבּוּלוֹת וּכְהַאי גַּוְנָא, וּמֻרְגָּלִין בָּזֶה מְאֹד וְלֹא יֵדְעוּ כִּי בְּנַפְשָׁם הוּא, וְיוֹצֵא עַל יְדֵי זֶה מִכְּלַל רֵעֲךָ וַעֲמִיתֶךָ, מִלְּבַד מַה שֶּׁהוּא פָּסוּל לְעֵדוּת עַל יְדֵי זֶה. וּרְאָיָה מִמַּה שֶּׁאָמְרוּ חֲכָמֵינוּ זִכְרוֹנָם לִבְרָכָה: רוֹעֵי בְּהֵמָה דַּקָּה [שֶׁמֻּרְגָּלִין לִרְעוֹת בִּשְׂדוֹת אֲחֵרִים] לֹא מַעֲלִין וְלֹא מוֹרִידִין, וְהַיְנוּ שֶׁאִם נָפְלוּ בְּתוֹךְ הַבּוֹר אֵין לְהַעֲלוֹתָן, אַף שֶׁבִּשְׁאָר אִישׁ יִשְׂרָאֵל יֵשׁ עַל זֶה לָאו מְיֻחָד: לֹא תַעֲמֹד עַל דַּם רֵעֶךָ; שֶׁמְּחֻיָּב לְהַעֲלוֹתוֹ וְגַם לִשְׂכֹּר אֲנָשִׁים לְהַעֲלוֹתוֹ (כִּדְאִיתָא בְּסַנְהֶדְרִין דַּף ע''ג.}, אֲבָל בָּזֶה, מִפְּנֵי רִשְׁעוֹ אֵין לְהַעֲלוֹתוֹ. 

[[וְנַעֲרִיךָ]] עוֹד לִפְנֵי הַקּוֹרֵא הַחֹמֶר שֶׁיֵּשׁ בְּאִסּוּר גֶּזֶל, שֶׁכַּאֲשֶׁר יִתְבּוֹנֵן הָאָדָם יִזְדַּעְזַע בָּזֶה. וְהוּא, כִּי הִנֵּה בַּמִּדְרָשׁ אִיתָא: שֶׁמָּא תֹּאמְרוּ: לְרָעַתְכֶם נָתַתִּי לָכֶם אֶת הַתּוֹרָה? לֹא נָתַתִּי אֶת הַתּוֹרָה אֶלָּא לְטוֹבַתְכֶם. וְהִנֵּה לִכְאוֹרָה הוּא מֻקְשֶׁה מְאֹד, אֵיךְ נַחֲשֹׁד לְהַקָּדוֹשׁ בָּרוּךְ הוּא, שֶׁהוּא מְקוֹר הַטּוֹב וְהַחֶסֶד, שֶׁיִּתֵּן לָנוּ הַתּוֹרָה לְרָעָתֵנוּ? אֶלָּא בֵּאוּר הָעִנְיָן הוּא כָּךְ: יֵשׁ בַּתּוֹרָה כַּמָּה פָּרָשִׁיּוֹת בְּעִנְיְנֵי הֲלָכוֹת, אֵיךְ לְהַעֲנִישׁ הַחוֹטְאִים, בְּמִיתָה אוֹ בְּמַלְקוֹת אוֹ בְּמָמוֹן. שֶׁיַּחְשֹׁב הָאָדָם, שֶׁאֵלּוּ הָעִנְיָנִים בָּאִים בִּשְׁבִיל שֶׁהַקָּדוֹשׁ בָּרוּךְ הוּא כּוֹעֵס עַל הַחוֹטֵא, וְעַל כֵּן הֵבִיא עָלָיו הָעֳנָשִׁים לְרָעָתוֹ, אֲבָל בֶּאֱמֶת לֹא כֵן הוּא. הַקָּדוֹשׁ בָּרוּךְ הוּא מֵבִיא עָלָיו הָעֳנָשִׁים כְּדֵי לְנַקּוֹתוֹ, שֶׁכֵּן אָמְרוּ חֲכָמֵינוּ זִכְרוֹנָם לִבְרָכָה בַּמְחֻיָּב מַלְקוֹת {מכות כ''ג.}, מִפְּנֵי שֶׁעָבַר עַל לָאו דְּאוֹרַיְתָא עַל הַפָּסוּק {דברים כ''ה ג'}: ''וְנִקְלָה אָחִיךָ לְעֵינֶיךָ'', כֵּיוָן שֶׁנִּקְלָה, הֲרֵי הוּא כְּאָחִיךָ. וְכֵן אֲפִלּוּ בִּמְחֻיָּבֵי מִיתוֹת, אוֹמְרִים לוֹ: הִתְוַדֵּה, שֶׁכֵּן כָּל הַמִּתְוַדֶּה, יֵשׁ לוֹ חֵלֶק לָעוֹלָם הַבָּא. וּמִזֶּה נִלְמַד לְכָל עִנְיָנִים הַכְּתוּבִים בַּתּוֹרָה, כְּגוֹן בְּגַנָּב, שֶׁכָּתוּב {שמות כ''ב ב'}: ''אִם אֵין לוֹ, וְנִמְכַּר בִּגְנֵבָתוֹ''. שֶׁהוּא כְּדֵי לְהָשִׁיב הַגְּזֵלָה לִבְעָלָיו, וְהוּא יִנָּקֶה מֵעֲוֹן גֶּזֶל, אַף שֶׁעַל יְדֵי זֶה יוֹרֵד מִקְּדֻשָׁתוֹ, שֶׁמִּתְּחִלָּה יֵשׁ עַל יִשְׂרָאֵל לָאו גָּמוּר שֶׁלֹּא לִשָּׂא שִׁפְחָה, כְּדִכְתִיב {דברים כ''ג י''ח}: ''וְלֹא יִהְיֶה קָדֵשׁ מִבְּנֵי יִשְׂרָאֵל''. וְאַחַר שֶׁמְּכָרוּהוּ בֵּית דִּין, יוֹרֵד מִקְּדֻשָּׁתוֹ וְנוֹשֵׂא שִׁפְחָה, וּבָנָיו יִהְיוּ עַבְדֵי עוֹלָם. מִכָּל מָקוֹם יָרְדָה הַתּוֹרָה לְסוֹף הַדָּבָר, שֶׁזֶּה כְּדַאי לוֹ יוֹתֵר מִשֶּׁיִּשָּׁאֵר עָלָיו עֲוֹן גֶּזֶל, וְיִצְטָרֵךְ עַל יְדֵי זֶה לַחֲזֹר וְלָבוֹא בַּגֵּיהִנֹּם בְּגִלְגּוּל. 

~ פֶּרֶק כ''ט - השתדלות וזריזות הנצרכות להשגת התורה והמצוות 

<b>יְבֹאַר בּוֹ הַהִשְׁתַּדְּלוּת וְהַזְּרִיזוּת הַנִּצְרָכוֹת לָאָדָם לְהַשָּׂגַּת תּוֹרָה וּמִצְוֹת. </b>

[[אִיתָא]] בְּאָבוֹת פֶּרֶק א' {י''ג}: הוּא הָיָה אוֹמֵר: אִם אֵין אֲנִי לִי מִי לִי, וּכְשֶׁאֲנִי לְעַצְמִי מָה אֲנִי, וְאִם לֹא עַכְשָׁיו אֵימָתַי. וּבַאֲשֶׁר כִּי הַתַּנָּא הִלֵּל הָיָה רָגִיל לוֹמַר מַאֲמָר זֶה, בְּוַדַּאי נִמְצָאִים בּוֹ עִקָּרִים וִיסוֹדוֹת לְזֵרוּז הָאָדָם לִפְעֻלּוֹתָיו וּדְרָכָיו בָּעוֹלָם לַהֲבִיאוֹ לְאָשְׁרוֹ הַנִּצְחִי, וּבְוַדַּאי נִכְלָלִים בִּדְבָרָיו רַעֲיוֹנוֹת נִשְׂגָּבִים וּבֵאוּרִים שׁוֹנִים. וּבֵאַרְנוּ בְּהַרְחָבָה בְּמָקּוֹם אַחֵר, אַךְ לִפְשׁוּטָן שֶׁל דְּבָרִים בָּאתִי לְבָאֵר כָּעֵת, דְּבָא הַתַּנָּא לְהַזְכִּיר לָנוּ גֹּדֶל חִיּוּב זְרִיזוּת הָאָדָם לְתוֹרָה וּמַעֲשִׂים טוֹבִים בְּכָל יוֹם וָיוֹם. ???

[[דְּהִנֵּה]] בְּעִנְיְנֵי עִסְקֵי הָעוֹלָם, כַּאֲשֶׁר נִרְאֶה אָדָם שׁוֹבֵת מִמְּלָאכָה יוֹם יוֹם, וְנִשְׁאַל לוֹ מַה זֹּאת, בַּמֶּה תְּפַרְנֵס עַצְמְךָ וּבֵיתֶךָ בִּהְיוֹתְךָ בָּטֵל? תְּשׁוּבַת הָאִישׁ בִּשְׁלֹשָה פָּנִים: 

<b>א.</b> אִישׁ אֲשֶׁר יֵשׁ לוֹ בֵּית חֲרֹשֶת, אֲשֶׁר פּוֹעֲלִים רַבִּים עוֹשִׂים שָׁם וּמְמֻנִּים עֲלֵיהֶם, וְיַגִּיעַ לוֹ דֵּי פַּרְנָסַת בֵּיתוֹ מֵהֶם, עַל כֵּן מוֹצֵא לוֹ זְמַן לָשֶׁבֶת בָּטֵל. 

<b>ב.</b> אִישׁ אֲשֶׁר עוֹסֵק בִּמְלָאכָה הַמַּעֲשֶּׁרֶת: לוֹטֵשׁ אֲבָנִים, נוֹקֵב מַרְגָּלִיּוֹת וְכַדּוֹמֶה, אֲשֶׁר בְּאֵיזֶה שָׁעוֹת בַּיּוֹם שֶׁעוֹסֵק בִּמְלַאכְתּוֹ, יָבִיא דֵּי פַּרְנָסַת בֵּיתוֹ, וּשְׁאָר הַזְּמַן הוֹלֵךְ בָּטֵל. 

<b>ג.</b> אִישׁ אֲשֶׁר עִקַּר מִסְחָרוֹ אֵיזֶה שָׁבוּעוֹת בַּשָּׁנָה, זְמַן הַשּׁוּק שֶׁנּוֹסֵעַ לְשָׁם מִדֵּי שָׁנָה, וּמַרְוִיחַ בְּזֶה הַזְּמַן דֵּי סִפּוּקוֹ לְכָל הַשָּׁנָה וְיוֹשֵׁב כָּל הַשָּׁנָה בְּאֵין עֲבוֹדָה. 

[[וְעַל]] זֶה בָּא הַתַּנָּא לְהַזְכִּיר לָנוּ, שֶׁבִּמְלֶאכֶת שָׁמַיִם, שֶׁהוּא לְחַיֵּי נַפְשׁוֹ בְּעוֹלַם הַנֶּצַח, אֵין כָּאן אַף אַחַת מִתְּשׁוּבוֹת הָאֵלּוּ לַמִּתְרַשֵּׁל בִּמְלַאכְתּוֹ, מְלֶאכֶת הַקֹּדֶשׁ. 

<b>א.</b> אִם אֵין אֲנִי לִי מִי לִי, שֶׁפּוֹעֲלָיו וְעוֹזְרָיו לֹא יָבִיאוּ לוֹ כְּלָל לְפַרְנָסַת נַפְשׁוֹ, וְרַק עָלָיו בְּעַצְמוֹ דַּוְקָא לְהָבִיא אָשְׁרָהּ וְחַיּוּתָהּ. וְזֶה שֶׁאָמַר: אִם אֵין אֲנִי לִי, הַיְנוּ בְּמַה שֶּׁנּוֹגֵעַ רַק לִי, הַיְנוּ לְעֶצֶם הָאָדָם, שֶׁהוּא נִשְׁמָתוֹ הַקַּיֶּמֶת. אִם לֹא אֶשְׁתַּדֵּל בְּעַצְמִי עֲבוּרָהּ בְּהַשָּׂגַת קַנְיָנֶיהָ, תּוֹרָה וּמַעֲשִׂים טוֹבִים, מִי יָבִיא לִי חַיּוּת וְאֹשֶר עֲבוּרָהּ? כִּי דָּבָר הַזֶּה לֹא נִקְנֶה בְּשׁוּם קַנְיָן, וְרַק עֲמַל הָאָדָם בְּעַצְמוֹ לְנַפְשׁוֹ, [וּמַה שֶּׁמַּשִּׂיג חֵלֶק הַתּוֹרָה עַל יְדֵי הַחְזָקָּתוֹ, הֲלֹא גַּם כֵּן בְּמַעֲשָׂיו הוּא, שֶׁמַּחֲזִיק בְּהוֹנוֹ]. 

<b>ב.</b> וְעִל הַטַּעֲנָה הַשְּׁנִיָה שֶׁל יוֹשֵׁב וּבָטֵל, מִפְּנֵי שֶׁאֵין צֹרֶךְ לוֹ לַעֲמֹל כָּל הַיּוֹם בִּמְלַאכְתּוֹ, שֶׁדַּי לוֹ לְפַרְנָסַת בֵּיתוֹ רַק מְעַט הַזְּמַן שֶׁעוֹסֵק בִּמְלַאכְתּוֹ, עַל זֶה אָמַר הַתַּנָּא, שֶׁבַּעֲבוֹדַת צָרְכֵי נִשְׁמָתוֹ לֹא כֵן הוּא, כִּי הַזְּמַן קָצֵר וְהַמְּלָאכָה מְרֻבָּה, שֶׁאַף אִם הָיוּ מְסוּרִים כָּל עֲבוֹדָתוֹ וַעֲמָלוֹ כָּל יְמֵי חַיָּיו רַק לְקִנְיַן נַפְשׁוֹ לְהַשִּׂיג תּוֹרַת ה' וּלְקַיֵּם מִצְוֹתָיו, גַּם כֵּן מַה נֶּחְשָׁב הוּא עֲמָלוֹ בְּיָמָיו הַקְּצוּבִין לְצֹרֶךְ חַיֵּי נִשְׁמָתוֹ הַנִּצְחִיִּים חַיֵּי עַד? וְזֶהוּ שֶׁאָמַר: וּכְשֶׁאֲנִי לְעַצְמִי, שֶׁאֶהְיֶה מָסוּר בְּכָל עֲמָלִי רַק לְעַצְמִי, הַיְנוּ לְנִשְׁמָתִי, שֶׁהוּא עֶצֶם הָאָדָם. מָה אֲנִי מַה חֲשׁוּבָה עֲבוֹדָתִי בַּיָּמִים הַקְּצוּבִין לַדֶּרֶךְ הָרְחוֹקָה? וְהוּא כְּמַאֲמַר מַר עוּקבָא, {כתובות סז:}, כְּשֶׁרָאָה חֶשְׁבּוֹן צִדְקוֹתָיו שֶׁעָלָה לְמַעְלָה, אָמַר: אוֹרְחָא רַחִיקְתָּא וּזְוִידָאִי קַלִּילָא {הדרך רחוקה וצידתי מועטת}, שֶׁלְּאֹרֶךְ הַדֶּרֶךְ לֹא נֶחְשֶׁבֶת הַצֵּדָה כְּלָל, וּבִזְבֵּז עוֹד חֲצִי מָמוֹנוֹ. 

[[וְכָל]] שֶׁכֵּן שֶׁכַּאֲשֶׁר יָבוֹא הָאָדָם לְחֶשְׁבּוֹן יְמֵי חַיָּיו, יִרְאֶה, שֶׁרַק מְעַט מִזְּעֵיר עוֹשֶׂה לְעַצְמוֹ וְרֹב עֲמָלוֹ לַהֶבֶל הוּא. וְאִם כֵּן, אֵיךְ יִפְעַל בְּנַפְשׁוֹ שֶׁלֹּא לְפַקֵּחַ עַל כָּל פָּנִים עַל שָׁעוֹת הַפְּנוּיוֹת לוֹ מֵעֲבוֹדָה, לְהַשִּׂיג בָּהֶם תּוֹרָה וּמִצְוֹת, שֶׁהֵם קנְיְנֵי עַצְמוֹ? 

[[הָאָדָם]] הֶעָמֵל לְפַרְנָסַת בֵּיתוֹ, לִמְזוֹן אִשְׁתּוֹ וּבָנָיו הַקִּטַנִּים, וְכָל שֶׁכֵּן לִדְמֵי מְלַמֵּד שֶׁמְלַמְּדָם תּוֹרָה, אִישׁ כָּזֶה אֵין עֲמָלוֹ לָרִיק, וְלֹא לְבַד זְמַן קְבִיעוּתוֹ לַתּוֹרָה, אֶלָּא כָּל עֲמָלוֹ הוּא לַעֲשׂוֹת רְצוֹן הַקָדוֹשׁ בָּרוּךְ הוּא, וְיִשָּׂא פְּרִי בַּעֲמָלוֹ. אֲבָל אִם יַעֲמֹל הָאָדָם כָּל הַיּוֹם לְפַרְנָסַת בֵּיתוֹ בְּהַרְחָבָה, לִשְׂכֹּר דִּירוֹת רְחָבוֹת, מַלְבּוּשִׁים יָפִים יוֹתֵר מִכְּפִי הַדָּרוּשׁ בְּהֶכְרֵחַ לְפִי עֶרְכּוֹ, בְּוַדַּאי עֲמָלוֹ לֹא לוֹ הוּא, כִּי מַה יִּשָּׂא בַּעֲמָלוֹ? 

[[וְכָל]] שֶׁכֵּן אִם יְפַזֵּר כֶּסֶף עֲמָלוֹ לְחִנּוּךְ בָּנָיו בַּדְּרָכִים הַחֲדָשִׁים לְהַשְׂכִּילָם בְּהַשְׂכָּלוֹת זָרוֹת, וּמִתּוֹרַת ה' יְסִירֵם, הֲלֹא עֲמָלוֹ לֹא לוֹ הוּא, וְאַדְּרַבָּה, עוֹד עָלָיו לָתֵת דִּין וְחֶשְׁבּוֹן עַל מִפְעָלָיו, שֶׁהֵסִיר בָּנָיו מִתּוֹרַת ה'. וְכֵן אִם יַעֲמֹל עַד זִקְנָה וְשֵׂיבָה לְמַעַןִ הַנִּיחַ בְּרָכָה לְבָנָיו אַחֲרָיו, גַּם כֵּן לֹא לוֹ הוּא, וּכְמַאֲמַר רֵישׁ לָקִישׁ {גיטין מ''ז.}, שֶׁהִנִּיחַ לְבָנָיו קַבָּא דְּמוֹרִיקָא {פירוש: קב של כרכום}, קָרָא אֲנַפְשֵׁהּ {עַל עַצְמוֹ} {תְּהִלִּים מ''ט י''א}: ''וְעָזְבוּ לַאֲחֵרִים חֵילָם''. 

[[וְעַל]] כָּל אֵלֶּה בָּא הִלֵּל לְזָרֵז, שֶׁיּוֹקיר הָאָדָם אֶת עִתּוֹתָיו, שֶׁלֹּא יֵלְכוּ לְבַטָּלָה. וּבַל יַטְעֶה אֶת עַצְמוֹ, כִּי: דַּי לִי תּוֹרָתִי וַעֲבוֹדָתִי הַמֻּעָט לְצָרְכֵי נִשְׁמָתִי. לֹא כֵן הוּא, כִּי אַף אִם יִהְיֶה מָסוּר כָּל עֲמָלוֹ רַק לְעַצְמוֹ, מַה נֶּחְשָׁב הוּא? וְאַף כִּי בַּזְּמַן שֶׁרֹב עֲמָלוֹ לֹא לוֹ הוּא, מַה הוּא? 

<b>ג.</b> וְאִם לֹא עַכְשָׁיו אֵימָתַי. נֶגֶד הַתְּשׁוּבָה הַשְּׁלִישִׁית שֶׁנִּמְצֵאת בָּעוֹלָם לְשׁוֹבְתֵי מִמְּלָאכָה, שֶׁעִקַּר פַּרְנָסָתָם הוּא יוֹם הַשּׁוּק, יָרִיד הַגָּדוֹל, וּבָזֶה יְחַיֶּה אֶת עַצְמוֹ כָּל הַשָּׁנָה בְּהַרְחָבָה. טַעֲנָה זוֹ גּוּפָא מְחַיֶּבֶת אֶת הָאָדָם לִזְרִיזוּת יְתֵרָה, כִּי הִנֵּה, אִם נִרְאֶה לָאָדָם הַזֶּה, שֶׁבְּיוֹם הַשּׁוּק עַצְמוֹ הוֹלֵךְ גַּם כֵּן בָּטֵל וּמְבַלֶּה זְמַנּוֹ לָרִיק, הֲלֹא הַשְּׁאֵלָה גְּדוֹלָה, כִּי אִם גַּם עַתָּה בְּיוֹם הַשּׁוּק לֹא תַּעֲבֹד עֲבוֹדָתְךָ, הֲלֹא תִּגְוַע בָּרָעָב כָּל הַשָּׁנָה. 

[[כֵּן]], אָחִי, הֲלֹא הָעוֹלָם הַזֶּה הוּא יוֹמֵי דְשׁוּקֵי {יום השוק}, שֶׁבּוֹ צָרִיךְ הָאָדָם לִקְנוֹת סְחוֹרָתוֹ שֶׁיְּחַיֶּה בָּהּ אֶת נַפְשׁוֹ כָּל יְמֵי חַיָּיו הָאֲרֻכִּים לְעוֹלָם שֶׁכֻּלּוֹ אָרֹךְ, וְאִם עַכְשָׁיו, בְּיוֹם הַשּׁוּק, יִתְנַהֵג בְּעַצְלוּת וְיִשְׁבֹּת מֵעֲבוֹדָתוֹ, הֲלֹא תִּגְוַע נַפְשׁוֹ בָּרָעָב בָּעוֹלָם שֶׁיִּחְיֶה בּוֹ חַיֵּי עַד, וְזֶה שֶׁאָמַר: וְאִם לֹא עַכְשָׁיו אֵימָתַי? וְכֵן כָּתוּב בְּקֹהֶלֶת {ט' י'}: ''כָּל אֲשֶׁר תִּמְצָא יָדְךָ לַעֲשׂוֹת בְּכֹחֲךָ עֲשֵׂה'', הַיְנוּ שֶׁלֹּא תַּעֲשֶׂה בַּעֲצַלְתַּיִם מְלַאכְתֶּךָ, וְרַק עַד שֶׁכֹּחֲךָ מַגִּיעַ עֲשֵׂה, כִּי רַק עַכְשָׁיו הוּא זְמַן הַמַּעֲשֶׂה, וְאֵין מַעֲשֶׂה וְחֶשְׁבּוֹן וְגוֹ' כַּשְּׁאוֹל אֲשֶׁר אַתָּה הוֹלֵךְ שָׁמָּה, כִּי כְּבָר נִפְסְקָה כָּל עֲבוֹדַת הָאָדָם, וְרַק מֵהַמּוּכָן לוֹ מֵעֲמָלוֹ בִּימֵי חַיָּיו בָּעוֹלָם הַזֶּה יְחַיֶּה שָׁם אֶת נַפְשׁוֹ. וּכְמוֹ שֶׁכָּתוּב בַּתּוֹרָה {ערובין כ''ב.}: הַיּוֹם לַעֲשׂוֹתָם, וְלֹא לְמָחָר לַעֲשׂוֹתָם, וּמָחָר רַק לְקַבֵּל שְׂכָרָם. 

[[וְעַל]] כֵּן כַּמָּה גְּדוֹלָה הַזְּרִיזוּת שֶׁצָּרִיךְ הָאָדָם לְזָרֵז אֶת עַצְמוֹ בְּיוֹם הַשּׁוּק הַזֶּה, שֶׁלֹּא רַק לְשָׁנָה אַחַת צָרִיךְ לוֹ לְהָכִין פֹּה, רַק לְיָמִים וְשָׁנִים אֲרֻכִּים אֵין מִסְפָּר, וְכָל עֵרֶךְ אָשְׁרוֹ וְטוּבוֹ שָׁם רַק לְפִי הֲכָנָתוֹ פֹּה, הֵן עַל יְדֵי עַצְמוֹ הֵן עַל יְדֵי בָּנָיו. וְאִם אָמְנָם יִרְאֶה, כִּי מִבָּנָיו אֵין לוֹ לְקַוּוֹת לְרֹב טוֹב, יִרְאֶה לְזַכּוֹת נַפְשׁוֹ עַל יְדֵי אֲחֵרִים, לְחַנֵּךְ בְּנֵי יִשְׂרָאֵל בְּדֶרֶךְ הַתּוֹרָה וְהַמִּצְוָה, כָּל אֶחָד לְפִי כֹּחוֹ. וְכָל זֶה נִכְלָל בַּכְּלָל: וְאִם לֹא עַכְשָׁיו אֵימָתַי. 

[[וּבֶאֱמֶת]] בַּלָּשׁוֹן: וְאִם לֹא עַכְשָׁיו, נִכְלָל שֶׁעַל כָּל שָׁעָה וְשָׁעָה וְיוֹם וָיוֹם, צָרִיךְ הָאָדָם לַחֲשֹׁב, אִם לֹא עַכְשָׁיו, דְּהַקָּדוֹשׁ בָּרוּךְ הוּא קָבַע לָאָדָם כָּל יוֹם וָיוֹם, מַה שֶּׁעָלָיו לְהַשִּׂיג מִתּוֹרַת ה' וַעֲבוֹדָתוֹ, וּמַה שֶּׁיְּפַתֶּנּוּ הַיֵּצֶר, שֶׁלְּמָחָר יִפְרַע עֲבוּר יוֹם זֶה, טָעוּת הִיא, כִּי מָחָר חִיּוּב בִּפְנֵי עַצְמוֹ הוּא, וְעֵת שֶׁל עַכְשָׁיו הַנֶּחְסָר לוֹ, לֹא יוּכַל לְמַלְאוֹתוֹ, וְרַק מִיּוֹם לְעֶרֶב נִמְצָא בַּחֲזַ''ל: יָזֵיךְ בִּימָמָא וּפָרַע בְּלֵילְיָא {לוה מזמנו ביום ופרע קביעת הלימוד בלילה}, וְזֶהוּ שֶׁדִּיְּקָה הַתּוֹרָה {דברים ד' ט'}: ''וּפֶן יָסוּרוּ מִלְּבָבְךָ כָּל יְמֵי חַיֶּיךָ''. וְכֵן נֶאֱמַר בְּקֹהֶלֶת {ט' ט'}: ''רְאֵה חַיִּים וְגוֹ' כָּל יְמֵי חַיֵּי הֶבְלֶךָ'', הַיְנוּ שֶׁלֹּא יֵלֵךְ אַף יוֹם אֶחָד לְבַטָּלָה. וְכֵן כָּתַב הָרַמְבַּ''ם {הלכות תלמוד תורה פרק א' הֲלָכָה י'} מִקְרָא דְּ''וּפֶן יָסוּרוּ מִלְּבָבְךָ כָּל יְמֵי חַיֶּיךָ'', דְּלֹא יְבַטֵּל מִתּוֹרַת ה' אַף יוֹם אֶחָד, עַד יוֹם הָאַחֲרוֹן. וְזֶהוּ שֶׁרָמַז הַכָּתוּב: אַל תֹּאמַר לְרֵעֲךָ: לֵךְ וָשׁוּב וּמָחָר אֶתֵּן, וְיֵשׁ אִתְּךָ. רֵעֲךָ זֶהוּ הַיֵּצֶר הַטּוֹב, שֶׁהוּא רֵעַ אֲמִתִּי לָאָדָם, וּמְיַעֵץ לָאָדָם מַה שֶּׁיִּיטַב לוֹ לָעוֹלָם. 

[[הג''ה.]][ כְּלָלוֹ שֶׁל דָּבָר: הָאָדָם צָרִיךְ לֵידַע, שֶׁבָּא לָעוֹלָם הַזֶּה רַק לִזְמַן קָצוּב בִּשְׁבִיל תּוֹרָה וּמִצְוֹת, וְעָתִיד הוּא לַחֲזֹר לָעוֹלָם הָעֶלְיוֹן לְקַבֵּל שְׂכָרוֹ, וּכְמוֹ דִּכְתִיב {דברים ז' י''א}: ''אֲשֶׁר אָנֹכִי מְצַוְּךָ הַיּוֹם לַעֲשׂוֹתָם''. וְאָמְרוּ חֲכָמֵינוּ זִכְרוֹנָם לִבְרָכָה: הַיּוֹם לַעֲשׂוֹתָם וּמָחָר לְקַבֵּל שְׂכָרָם. אָכֵן הַיֵּצֶר מְפַתֶּה לָאָדָם בְּבַחֲרוּתוֹ, שֶׁעוֹד יֵשׁ לוֹ שָׁנִים הַרְבֵּה לִחְיוֹת, וּבֶאֱמֶת טָעוּת הִיא, כְּמוֹ שֶׁכָּתַבְנוּ לְמַעְלָה, שֶׁכָּל יוֹם נִתָּן לוֹ מֵאֵת הַבּוֹרֵא יִתְבָּרַךְ בְּחֶשְׁבּוֹן מְצֻמְצָם (וּכְמוֹ דִּכְתִיב {איוב ז' א'}: ''הֲלֹא צָבָא לֶאֱנוֹשׁ עֲלֵ אָרֶץ''), וְלֹא יָכוֹל לִפְטֹר עַצְמוֹ בְּיוֹם זֶה עַל יְדֵי יוֹם שֶׁאַחֲרָיו. וְהָאָדָם בָּעוֹלָם הַזֶּה הוּא כְּמוֹ אִישׁ, שֶׁבָּא לָגוּר בְּאֶרֶץ רְחוֹקָה עַל זְמַן מְיֻחָד, וּכְמוֹ דִּכְתִיב {תהילים קי''ט י''ט}: ''גֵּר אָנֹכִי בָאָרֶץ, אַל תַּסְתֵּר מִמֶּנִּי מִצְוֹתֶיךָ'', וְצָרִיךְ לָחוּס עַל כָּל יוֹם וָיוֹם, שֶׁלֹּא יֵלֵךְ לְבַטָּלָה. 

[[וְאָמַרְתִּי]] מָשָׁל נִמְרָץ עַל זֶה: אִישׁ אֶחָד, בִּשְׁבִיל רֹב עֲנִיּוּתוֹ, עָזַב מוֹלַדְתּוֹ לָנוּד בְּאֶרֶץ רְחוֹקָה (אַפְרִיקָא וְכַדּוֹמֶה) כְּדֵי לְהַחֲיוֹת בְּנֵי בֵּיתוֹ, וְהָיָה שָׁם אֵיזֶה עַשְׂרוֹת שָׁנִים. וְהָיָה עַצְלָן גָּדוֹל בְּטִבְעוֹ וְהוֹלֵךְ בָּטֵל בִּתְמִידוּת. וּפְגָשׁוֹ אִישׁ אֶחָד מִמַּכִּירָיו מֵעִירוֹ וּשְׁאָלוֹ: לָמָּה אַתָּה הוֹלֵךְ בָּטֵל וְלֹא תִּרְאֶה לְהִשְׂתַּכֵּר, שֶׁעַל זֶה הָיְתָה נְסִיעָתְךָ? וְהֵשִׁיב לוֹ: מַה תִּתְפַּלֵּא עָלַי, עוֹד יֵשׁ לִי שְׁהוּת, כִּי מִיּוֹם בִּיאָתִי לְפֹה הוּא עֲדַיִן רַק כְּעֶשְׂרִים שָׁנָה. וַיַּעַן רֵעֵהוּ וַיֹּאמֶר לוֹ: הַאִם חֲסַר דֵּעָה אַתָּה? אֲפִלּוּ אִם הָיִיתָ אֶזְרָח פֹּה וְהָיִיתָ הוֹלֵךְ בָּטֵל בִּתְמִידוּת, גַּם כֵּן אֵין זֶה דֶּרֶךְ יָשָׁר לִפְנֵי אִישׁ, כַּיָּדוּעַ לַכֹּל, וּבִפְרָט שֶׁאַתָּה גֵּר פֹּה וְעָזַבְתָּ אֶרֶץ מוֹלַדְתְּךָ לָבוֹא פֹּה וּלְהִשְׂתַּכֵּר מֻעַט וְלַחֲזֹר לִמְקוֹמְךָ, הָיָה לְךָ לְהִתְבּוֹנֵן עַל כָּל יוֹם וָיוֹם לְחַפֵּשׂ אֵיזֶה דָּבָר לְהִשְׂתַּכֵּר בַּאֲשֶׁר תִּמְצָא, וְלֹא יֵלֵךְ שׁוּם יוֹם לְבַטָּלָה, וְאַתָּה מֵשִׁיב שֶׁאַתָּה בְּסַךְ הַכֹּל פֹּה עֶשְׂרִים שָׁנָה? תְּשׁוּבָה כָּזוֹ הִיא שַׁיֶּכֶת לְשׁוֹטִים וְלֹא לַאֲנָשִׁים.

[[וְהַנִּמְשָׁל]] מוּבָן מֵאֵלָיו: נִשְׁמַת הָאָדָם, כְּשֶׁהוּרְדָה לָאָרֶץ, הִיא כְּמוֹ גֵּר מַמָּשׁ, (מַה שֶּׁאֵין כֵּן בַּשָּׁמַיִם הִיא כְּמוֹ תּוֹשָׁב, כְּמוֹ שֶׁכָּתוּב {תהילים ל''ט י''ג}: ''גֵּר אָנֹכִי עִמָּךְ, תּוֹשָׁב כְּכָל אֲבוֹתָי'') שֶׁבָּא לָגוּר פֹּה כְּדֵי לְהַשִּׂיג תּוֹרָה וּמִצְוֹת, כִּי לְמַעְלָה בַּשָּׁמַיִם אֵינוֹ יָכוֹל לְהִשְׂתַּכֵּר מְאוּמָה, וְנִקְּצָב לוֹ זְמַן מְיֻחָד עַל זֶה, וְאַחַר כָּךְ לַחֲזֹר לִמְקּוֹר שָׁרְשׁוֹ לְמַעְלָה וְלִצְרֹר שָׁם בִּצְרוֹר הַחַיִּים אֶת ה' אֱלֹקָיו. וְצָרִיךְ לְהִתְבּוֹנֵן עַל כָּל יוֹם וָיוֹם וְעַל כָּל שָׁעָה וְשָׁעָה מִיּוֹם הֱיוֹתוֹ לְאִישׁ, שֶׁלֹּא תִּהְיֶה גֵּרוּתוֹ בָּעוֹלָם הַזֶּה לְבַטָּלָה. וְזֶהוּ שֶׁאָמַר הַכָּתוּב: ''גֵּר אָנֹכִי בָאָרֶץ [הַיְנוּ לִזְמַן קָצוּב], אַל תַּסְתֵּר מִמֶּנִּי מִצְוֹתֶיךָ''. וְהָאִישׁ שֶׁמֵּשִׁיב: עֲדַיִן אֲנִי כְּבֶן עֶשְׂרִים אוֹ כְּבֶן שְׁלֹשׁים וְיֵשׁ לִי שְׁהוּת, הוּא בִּתְשׁוּבָתוֹ כְּמוֹ הֶחָכָם הַבַּטְלָן הַנִּזְכָּר לְעֵיל]. 

~ פרק ל' - מהות כח הדיבור השמיעה והראיה והחיוב לשמרם 

<b>בּוֹ יְבֹאַר מַהוּת כֹּחַ הַדִּבּוּר, הַשְּׁמִיעָה וְהָרְאִיָּה וְגֹּדֶל הַחִיּוּב לְשָׁמְרָם.</b> 

[[עוֹד]] אָמַרְתִּי לְעוֹרֵר לָאָדָם, שֶׁיִּרְאֶה לִשְׁמֹר חוּשָׁיו בְּעוֹדוֹ בְּזֶה הָעוֹלָם, וְהוּא כַּאֲשֶׁר יִתְבּוֹנֵן הָאָדָם אוֹדוֹת כֹּחַ הַדִּבּוּר וְאוֹדוֹת כֹּחַ הַשְׁמִיעָה וְאוֹדוֹת כֹּחַ הָרְאִיָּה שֶׁלּוֹ, שֶׁכָּל עִנְיָנִים אֵלּוּ הֵם כֹּחוֹת נְטוּעִים בַּנֶּפֶשׁ. הַנֶּפֶשׁ שׁוֹמַעַת, הַנֶּפֶשׁ רוֹאָה וְהַנֶּפֶשׁ מְדַבֶּרֶת. וְהַחֹמֶר, שֶׁהוּא בְּשַׂר הָאָדָם, אֵינוֹ רוֹאֶה וְאֵינוֹ שׁוֹמֵעַ וְאֵינוֹ מְדַבֵּר כְּלָל, וְרַק הַקָּדוֹשׁ בָּרוּךְ הוּא הִטְבִּיעַ שֶׁהָרְאִיָּה וְהַשְּׁמִיעָה וְהַדִבּוּר הוֹלְכִים דֶּרֶךְ הַבָּשָׂר הַמַּקִּיפָם. הָרְאִיָּה [שֶׁהִיא מֵהַנְּשָׁמָה שֶׁבַּמֹּחַ, כְּמַאֲמָרָם: מַה הַקָּדוֹשׁ בָּרוּךְ הוּא רוֹאֶה וְאֵינוֹ נִרְאֶה, אַף הַנְּשָׁמָה רוֹאָה וְאֵינָהּ נִרְאֵית], דֶּרֶךְ הָעֵינַיִם, וְהַשְּׁמִיעָה דֶּרֶךְ הָאָזְנַיִם, וְהַדִּבּוּר דֶּרֶךְ הַלָּשׁוֹן, אֲבָל כָּל אֵלּוּ הֵם כֹּחוֹת בַּנֶּפֶשׁ. 

[[וְנִמְצָא]] לְפִי זֶה, אֲפִלּוּ בְּעֵת שֶׁהַחֹמֶר מִתְבַּטֵּל וְנַעֲשֶׂה עָפָר, הֲלֹא הַנֶּפֶשׁ תָּשׁוּב אֶל הָאֱלֹקִים, כְּמַאֲמַר הַכָּתוּב {קהלת י''ב ז'}: ''וְיָשֹׁב הֶעָפָר עַל הָאָרֶץ כְּשֶׁהָיָה, וְהָרוּחַ תָּשׁוּב אֶל הָאֱלֹקִים אֲשֶׁר נְתָנָהּ''. יֵשׁ בְּעַצְמוּתָהּ כָּל אֵלּוּ הַכֹּחוֹת: הָרְאִיָּה וְהַשְּׁמִיעָה וְהַדִּבּוּר, שֶׁהֵם לֹא נִתְבַּטְּלוּ עַל יְדֵי הַפְרָדַת הַחֹמֶר מִמֶּנָּה, כִּי הַחֹמֶר הוּא רַק כְּמוֹ מַלְבּוּשׁ עַל נַפְשׁוֹ, כְּמַאֲמַר הַכָּתוּב {איוב י' י''א}: ''עוֹר וּבָשָׂר תַּלְבִּישֵׁנִי''. וְכִי אִם יִפְשֹׁט הָאָדָם מַלְבּוּשָׁיו, תִּתְבַּטֵּל נַפְשׁוֹ עַל יְדֵי זֶה? 

[[וְהִנֵּה]] זֶה יָדוּעַ לַכֹּל, שֶׁכַּאֲשֶׁר יֶחְסַר לְאָדָם אֶחָד מֵאֵלּוּ שְׁלֹשֶת הַכֹּחוֹת, לֹא יֵחָשֵׁב לְאִישׁ בֵּין הָאֲנָשִׁים, דְּהַיְנוּ אִם הוּא סוּמָא, חָשׁוּב כְּמֵת, וְכֵן אִם הוּא חֵרֵשׁ שֶׁאֵינוֹ שׁוֹמֵעַ כְּלָל, וְכָל שֶׁכֵּן אִם הוּא אִלֵּם גָּמוּר, שֶׁאֵינוֹ שׁוֹמֵעַ וְאֵינוֹ מְדַבֵּר, לֹא יֵחָשֵׁב כְּלָל בַּאֲנָשִׁים. וּבִפְרָט אִם הוּא מֻכְרָח לָשֶׁבֶת בְּאֵיזוֹ מְסִבָּה וְהוּא סוּמָא אוֹ חֵרֵשׁ, כַּמָּה צַעַר יַגִּיעַ לוֹ מִזֶּה. 

[[וְגַם]] זֶה יֵדַע הָאָדָם, שֶׁכָּל אֵלּוּ הַחוּשִׁים, דְּהַיְנוּ הָרְאִיָּה וְהַשְׁמִיעָה וְהַדִּבּוּר, שֶׁנָּטַע הַקָדוֹשׁ בָּרוּךְ הוּא בְּנַפְשׁוֹ, כְּשֵׁם שֶׁהֵם נְחוּצִים מְאֹד לָאָדָם בָּעוֹלָם הַזֶּה, כַּאֲשֶׁר יָדוּעַ לַכֹּלּ, יוֹתֵר מִזֶּה הֵם נְחוּצִים מְאֹד לְנַפְשׁוֹ, דְּהַיְנוּ בְּעֵינָיו לִרְאוֹת בְּנֹעַם ה', וְעַל זֶה הִתְפַּלֵּל דָּוִד {תהילים כ''ז ד'}: ''לַחֲזוֹת בְּנֹעַם ה''' וְגוֹ', וּבְאָזְנָיו לִשְׁמֹעַ דִּבְרֵי אֱלֹקִים חַיִּים בְּגַן עֵדֶן, וְכִדְאִיתָא בַּמִּדְרָשׁ פָּרָשַׁת תָבוֹא, שֶׁהַקָּדוֹשׁ בָּרוּךְ הוּא עָתִיד לִלְמֹד תּוֹרָה עִם יִשְׂרָאֵל לֶעָתִיד לָבוֹא, וּבְפִיו לְדַבֵּר בְּדִבְרֵי תּוֹרָה בְּגַן עֵדֶן. 

[[וְהִנֵּה]] יָדוּעַ, שֶׁכָּל תּוֹחֶלֶת הָאָדָם, מִי שֶׁהוּא בְּשֵׁם יִשְׂרָאֵל יְכֻנֶּה, הָעִקָּר הוּא לִזְכּוֹת לְחַיֵּי הָעוֹלָם הַבָּא, שֶׁזֶּהוּ הַתַּעֲנוּג הַגָּדוֹל מִכָּל חֲמוּדֵי תֵּבֵל, וּכְמַאֲמַר הַתַּנָּא בְּאָבוֹת {ד' י''ז}: יָפָה שָׁעָה אַחַת שֶׁל קֹרַת רוּחַ בָּעוֹלָם הַבָּא מִכָּל חַיֵּי הָעוֹלָם הַזֶּה. וְיָדוּעַ מַה שֶּׁכָּתְבוּ כַּמָּה סְפָרִים, וְכָזֶה כָּתַב גַּם כֵּן הַגְּרָ''א עַל הַפָּסוּק {משלי י''ג י''ג}: ''בָּז לְדָבָר יֵחָבֶל לוֹ'', שֶׁכַּאֲשֶׁר הָאָדָם מְבַזֶּה אֵיזֶה דְּבַר מִצְוָה, הוּא מְחַבֵּל אֶת עַצְמוֹ, כִּי כָּל דָּבָר בְּאֵיבָרָיו יֵשׁ לוֹ כֹּחַ חִיּוּנִי מִן הַמִּצְוָה, כִּי רְמַ''ח מִצְוֹת עֲשֵׂה הֵן כְּנֶגֶד רְמַ''ח אֵיבָרִים שֶׁבָּאָדָם, כִּדְאִיתָא בַּמִּדְרָשׁ, וְנִמְצֵאת אַחַר כָּךְ חַבָּלָה בְּנַפְשׁוֹ בְּאוֹתוֹ הָאֵיבָר. 

[[וְנִמְצָא]] לְפִי זֶה אִם לֹא הָיָה נִזְהָר בְּעוֹדוֹ בְּחַיָּיו בְּזֶה הָעוֹלָם בְּכֹחַ הָרְאִיָּה שֶׁלּוֹ, וְהָיָה הֶפְקֵר אֶצְלוֹ לְהַבִּיט בְּמַה שֶּׁאָסְרָה תּוֹרָה *, יֵדַע בְּבֵרוּר כִּי לֶעָתִיד לָבוֹא יִהְיֶה כְּמוֹ סוּמָא, וְלֹא יוּכַל לְהַבִּיט בְּאוֹר ה', וְדֻגְמַת מִי שֶׁהוּא חוֹלֶה בְּעֵינָיו, אֵינוֹ יָכוֹל לִרְאוֹת בְּאוֹר הַנְּשָׁמָה. וְהִנֵּה עֵרֶךְ הַקִּלְקוּל בְּעֵינָיו תָּלוּי לְפִי עֵרֶךְ הֶפְקֵרוֹ. 

AA* וְהֵן הַמִתְכַּוֵּן לְהַבִּיט בְּנָשִׁים - לְבַד מַה שֶּׁהַדָּבָר מֵבִיא לִידֵי הִרְהוּר, וְלִפְעָמִים לִידֵי ז''ל - הוּא מְטַמֵּא בָּזֶה אֶת עֵינָיו, וְהֵן הַמַּבִּיט בְּסִפְרֵי אֶפִּיקוֹרְסִים וְלֵיצָנִים, אֲפִלּוּ אִם לֹא יִקְרָאֵם בַּפֶּה, עַל כָּל פָּנִים הוּא מְטַמֵּא בָּזֶה אֶת עֵינָיו וְאֶת מַחְשְׁבוֹת לִבּוֹ, וְעַל זֶה אָמַר הַכָּתוּב {במדבר ט''ו ל''ט}: ''וְלֹא תָתוּרוּ אַחֲרֵי לְבַבְכֶם'' וְגוֹ' וְאָמְרוּ חֲזַ''ל {בְּרָכוֹת י''ב:}: ''אַחֲרֵי לְבַבְכֶם'' - זוֹ מִינוּת. וּבִפְרָט הַקּוֹרֵא בָּהֶם בְּוַדַּאי הוּא בִּכְלַל קָוֹרֵא בִּסְפָרִים חִצּוֹנִיִּים, וְעַיֵּן בְּסַנְהֶדְרִין רֵישׁ פֶּרֶק חֵלֶק, מַה דְּאִיתָא בַּמִּשְׁנָה גֹּדֶל הָעֹנֶשׁ עַל זֶה. וְעַיֵּן בְּשֻׁלְחָן עָרוּךְ אוֹרַח חַיִּים סִימָן ש''ז סָעִיף ט''ז וּבְמִשְׁנָה בְּרוּרָה וּבָאֵר הֵיטֵב וּבְבֵאוּר הֲלָכָה שָׁם: BB

[[וְכַמָּה]] יִתְמַרְמֵר הָאָדָם עַל זֶה לְבַסּוֹף, שֶׁתַּחַת רֶגַע אֶחָד שֶׁל הֲנָאָה בְּכָל פַּעַם שֶׁהִלְעִיטוֹ הַיֵּצֶר בְּפִתּוּיוֹ, הִשְׁחִית אֶת עֵינָיו וְהֶחְשִׁיכָם, בְּמַה שֶּׁהִמְשִׁיךְ בְּכָל פַּעַם אֶת רוּחַ הַטֻּמְאָה שֶׁל רוּחַ זְנוּנִים עֲלֵיהֶם. 

[[וְהָעַיִן]] הוּא הַפֶּתַח הָרִאשׁוֹן שֶׁל יֵצֶר הָרָע, שֶׁדַּרְכּוֹ נִכְנָס כֹּחַ הַחֶמְדָּה וְהַתַּאֲוָה בְּלֵב הָאָדָם, שֶׁעֲלֵיהֶם הֻזְהַרְנוּ מִן הַתּוֹרָה בְּמַעֲמַד הַר סִינַי, וּכְמוֹ שֶׁאָמְרוּ חֲכָמֵינוּ זִכְרוֹנָםֵ לִבְרָכָה: הָעַיִן רוֹאָה וְהַלֵּב חוֹמֵד וּכְלֵי הַמַּעֲשֶׂה גּוֹמְרִים. וְעַל זֶה נִרְמָז בְּאֵיכָה {ג' נ''א}: ''עֵינִי עוֹלְלָה לְנַפְשִׁי מִכָּל בְּנוֹת עִירִי'', [וְהַיְנוּ בְּנוֹת עִירִי רוֹמֵז עַל כֹּחוֹת הַגּוּף, שֶׁהוּא גַּם כֵּן מְכֻנֶּה בְּשֵׁם גוּף, וּכְמַאֲמָרָם {נדרים ל''ב:}: עִיר קְטַנָּה זֶה הַגּוּף. וְרֶמֶז שֶׁהָעַיִן הִשְׁחִיתָה לְנַפְשׁוֹ יוֹתֵר מִכָּל שְׁאָר כֹּחוֹת הַגּוּף, שֶׁכֻּלָּם לֹא בָּאוּ לִגְמֹר אֶלָּא מַה שֶּׁהִתְחִיל בְּעֵינָיו]. 

[[וְעַתָּה]] נְדַבֵּר אוֹדוֹת כֹּחַ הַשְּׁמִיעָה. הִנֵּה עֶצֶם הַשְּׁמִיעָה הוּא דָּבָר טוֹב, כְּמוֹ שֶׁאָמַר הַכָּתוּב {ישעיה נ''ה ג'}: ''שִׁמְעוּ וּתְחִי נַפְשְׁכֶם''. וְנֶאֱמַר עוֹד {משלי ט''ו ל''א}: ''אֹזֶן שֹׁמַעַת תּוֹכַחַת חַיִּים בְּקֶרֶב חֲכָמִים תָּלִין''. וְהַשְּׁמִיעָה פּוֹעֶלֶת עַל הָאָדָם לָצֵאת בִּשְׁמִיעָה כְּאִלּוּ הוּא עוֹשֶׂה בְּעַצְמוֹ, וּרְאָיָה מִקְּרִיאַת מְגִלָּה וּתְקִיעַת שׁוֹפָר, וְכֵן כְּהַאי גַּוְנָא מִקִּדּוּשׁ וּבִרְכַּת הַמָּזוֹן, שֶׁאֶחָד מְבָרֵךְ וְכָל הַשּׁוֹמְעִים יוֹצְאִים. וְכֵן בְּקַבָּלַת הַתּוֹרָה הָיָה הַכֹּל עַל יְדֵי שְׁמִיעָה, וְכָל זֶה לְעִנְיַן דָּבָר טוֹב. וּלְהֶפֶךְ, חַס וְשָׁלוֹם, לְדָבָר רַע, הִיא גַּם כֵּן פּוֹעֶלֶת הַרְבֵּה עַל נֶפֶשׁ הָאָדָם, וְכַיָּדוּעַ מַה שֶּׁאָמְרוּ חֲכָמֵינוּ זִכְרוֹנָם לִבְרָכָה {בכתבות ה:} תָּנוּ רַבָּנָן: אַל יַשְׁמִיעַ אָדָם לְאָזְנָיו דְּבָרִים בְּטֵלִים, מִפְּנֵי שֶׁהֵן נִכְוִים תְּחִלָּה לָאֵיבָרִים. וְכָל שֶׁכֵּן מִי שֶׁהוּא מְכַוֵּן לְהַשְׁמִיעַ לְאָזְנָיו דִבְרֵי רְכִילוּת, שֶׁעַל זֶה יֵשׁ לָאו בַּתּוֹרָה {שמות כ''ג א'}: ''לֹא תִשָּׂא שֵׁמַע שָׁוְא'', אוֹ שֶׁהוּא מִתְכַּוֵּן לִשְׁמֹעַ דִּבְרֵי לָשׁוֹן הָרָע וּשְׁאָר דִּבּוּרִים אֲסוּרִים, אוֹ דִּבְרֵי הוֹלֵלוּת וְלֵיצָנוּת, שֶׁבְּוַדַּאי עֲוֹנוֹ גָּדוֹל מִנְּשׂוֹא, וְאָמְרוּ חֲכָמֵינוּ זִכְרוֹנָם לִבְרָכָה עַל הַמִּתְלוֹצֵץ {עבודה זרה י''ח:}, שֶׁיִּסּוּרִין בָּאִין עָלָיו, שֶׁנֶּאֱמַר {ישעיה כ''ח כ''ב}: ''אַל תִּתְלוֹצָצוּ, פֶּן יֶחֶזְקוּ מוֹסְרֵיכֶם''. וְאַחַר כָּךְ אָמְרוּ עוֹד {שבת ל''ג.}: אַף הַשּׁוֹמֵעַ וְשׁוֹתֵק, שֶׁנֶּאֱמַר {מִשְׁלֵי כ''ב י''ד}: ''זְעוּם ה' יִפָּל שָׁם''. 

[[כְּלָלוֹ]] שֶׁל דָּבָר: כְּמוֹ שֶׁבִּשְׁמִיעַת דְּבָרִים טוֹבִים הָאָדָם מְקַיֵּם בָּזֶה כַּמָּה עַשְׂרוֹת מִצְוֹת בְּכָל יוֹם, כְּמוֹ עֲנִיַּת אָמֵן, יְהֵא שְׁמֵהּ רַבָּה וּבָרְכוּ וּקְדֻשָּׁה וַעֲנִיַּת כָּל הָאֲמֵנִים, כֵּן, חַס וְשָׁלוֹם, שְׁמִיעַת דָּבָר רַע פּוֹעֶלֶת הַרְבֵּה עַל נֶפֶשׁ הָאָדָם. 

[[נַחֲזֹר]] לְעִנְיָנֵנוּ, אִם הָאָדָם בְּעוֹדוֹ בְּחַיָּיו קלְקַל חוּשׁ הַשְּׁמִיעָה שֶׁלּוֹ בִּתְמִידוּת וְהִשְׁתַּמֵּשׁ בּוֹ לִדְבָרִים אֲסוּרִים, יֵדַע כִּי לֶעָתִיד לָבוֹא לֹא יִהְיֶה לוֹ כֹּחַ בְּאָזְנָיו לִשְׁמֹעַ דִּבְרֵי אֱלֹקִים חַיִּים. 

[[וְעַתָּה]] נְדַבֵּר אוֹדוֹת כֹּחַ הַדִּבּוּר שֶׁהִטְבִּיעַ הַקָּדוֹשׁ בָּרוּךְ הוּא בְּנֶפֶשׁ הָאָדָם, שֶׁבּוֹ נִבְדָּל מִכָּל שְׁאָר בַּעֲלֵי חַיִּים, וְנָתַן בּוֹ כֹּחַ הַדִּבּוּר, שֶׁבּוֹ יוּכַל הָאָדָם לִזְכּוֹת לְדַבֵּר לִפְנֵי הַקָּדוֹשׁ בָּרוּךְ הוּא וְלֶהְגּוֹת בְּתוֹרָתוֹ, שֶׁזּוֹהִי תַּכְלִית הַבְּרִיאָה, כְּמוֹ שֶׁאָמַר הַכָּתוּב {ירמיה ל''ג כ''ה}: ''כֹּה אָמַר ה' אִם לֹא בְּרִיתִי יוֹמָם וָלָיְלָה, חֻקּוֹת שָׁמַיִם וָאָרֶץ לֹא שָׂמְתִּי''. 

[הִנֵּה מוּכָח מֵהַכָּתוּב, שֶׁבְּרִיאַת יוֹמָם וְלַיְלָה הָיְתָה בִּשְׁבִיל הַתּוֹרָה, וּבָזֶה בֵּאַרְתִּי מַה דְּאִיתָא בִּמְנָחוֹת {כט:}: שָׁאַל בֶּן דָּמָא אֶת ר' יִשְׁמָעֵאל: כְּגוֹן אֲנִי, שֶׁלָּמַדְתִּי כָּל הַתּוֹרָה, מַהוּ שֶׁאֵלֵךְ וְאֶלְמַד חָכְמָה יְוָנִית? קָרָא עָלָיו הַמִּקְרָא הַזֶּה {יהושע א' ח'}: ''לֹא יָמוּשׁ סֵפֶר הַתּוֹרָה הַזֶּה מִפִּיךָ, וְהָגִיתָ בּוֹ יוֹמָם וָלָיְלָה''. צֵא וּבְדֹק שָׁעָה, שֶׁאֵינָהּ לֹא יוֹם וְלֹא לַיְלָה, וּלְמַד בָּהּ חָכְמָה יְוָנִית. וְאָמַרְתִּי הֶסְבֵּר עַל פִּי מָשָׁל: חַיָּט אֶחָד הָיְתָה לוֹ מְלָאכָה רַבָּה, וְהֻצְרַךְ לִשְׂכֹּר פּוֹעֵל לְחֹדֶשׁ יָמִים, שֶׁיָּבוֹא לְבֵיתוֹ לַעֲזֹר לוֹ לְהַשְׁלִים מְלַאכְתּוֹ, וְכֵן הָיָה, וְשִׁלֵּם לוֹ. וְאַחַר כָּךְ הֵבִיא הַפּוֹעֵל מְלָאכָה מִשֶּׁלּוֹ גַּם כֵּן לְבֵית בַּעַל הַבַּיִת לַעֲשׂוֹתָהּ שָׁם. אָמַר לוֹ בַּעַל הַבַּיִת: עַד עַתָּה, שֶׁעָשִׂיתָ מְלַאכְתִּי, הֻכְרַחְתִּי לָתֵת לְךָ שֻׁלְחָנִי וְכָל כֵּלַי לַעֲשׂוֹת מְלַאכְתִּי, אֲבָל כָּעֵת, שֶׁאַתָּה עוֹשֶׂה מְלַאכְתֶּךָ, לָמָּה לִי לָתֵת לְךָ שֻׁלְחָנִי וְכָל כֵּלַי? כָּךְ הַנִּמְשָׁל: הַקָּדוֹשׁ בָּרוּךְ הוּא בָּרָא אֶת הַזְּמַן, וְהוּא יוֹם וָלַיְלָה, לַעֲשׂוֹת מְלַאכְתּוֹ, וְאַתָּה בָּאתָ לִלְמֹד חָכְמָה יְוָנִית בַּזְּמַן שֶׁהוּא שֶׁלּוֹ, צֵא וּבְדֹק שָׁעָה שֶׁאֵינָהּ לֹא יוֹם וְלֹא לַיְלָה וּלְמַד בָּהּ.] 

[[וְעַל]] יְדֵי כָּל דִּבּוּר וְדִבּוּר בְּדִבְרֵי תּוֹרָה מִתּוֹסֶפֶת קְדֻשָּׁה עַל נֶפֶשׁ הָאָדָם, כִּי בְּכָל דִבּוּר מְקַיֵּם בָּזֶה מִצְוַת עֲשֵׂה שֶׁל לִמּוּד הַתּוֹרָה, כְּמוֹ שֶׁכָּתְבוּ הַסְּפָרִים, וְעַל יְדֵי כָּל מִצְוָה מִתְקַדֶּשֶׁת נֶפֶשׁ הָאָדָם, כְּמוֹ שֶׁכָּתוּב {במדבר ט''ו מ'}: ''לְמַעַן תִּזְכְּרוּ וַעֲשִׂיתֶם אֶת כָּל מִצְוֹתָי וִהְיִיתֶם קְדֹשִים לֵאלֹקֵיכֶם''. וְאֵין לָאָדָם בְּכָל אֵיבָרָיו, שֶׁיִּתּוֹסֵף לוֹ עַל יְדֵיהֶם מִצְוֹת כְּמוֹ בְּעִנְיַן הַדִּבּוּר שֶׁחֲנָנוֹ ה' בּוֹ, כִּי אֵיזֶה מִצְוָה שֶׁיַּעֲשֶׂה בְּאֵיבָרָיו, מֻכְרָח לִשְׁהוֹת עַל זֶה אֵיזֶה מִינוּט, וּבְזֶה הַזְּמַן, אִם יִלְמַד תּוֹרָה, יוּכַל לְהוֹצִיא מִפִּיו מֵאוֹת דִּבּוּרִים שֶׁל תּוֹרָה, וְלָכֵן אֵין רְשׁוּת לָאָדָם לִבָּטֵל מִדִּבְרֵי תּוֹרָה, בְּמָקוֹם שֶׁיְּכוֹלָה הַמִּצְוָה לְהִתְקַיֵּם עַל יְדֵי אֲחֵרִים. וְעַל זֶה רָמַז הַכָּתוּב בְּמִשְׁלֵי {י''ט ד'}: ''הוֹן יֹסִיף רֵעִים רַבִּים'', וּפֵרֵשׁ הַגְּרָ''א, שֶׁעַל יְדֵי הוֹנָהּ שֶׁל תּוֹרָה מִתּוֹסְפִים לָאָדָם רֵעִים רַבִּים, כִּי מִכָּל דִּבּוּר שֶׁל תּוֹרָה, שֶׁמְּקַיֵּם בּוֹ מִצְוַת עֲשֵׂה שֶׁל לִמּוּד תּוֹרָה, נִבְרָא לוֹ פְּרַקְלִיט אֶחָד, וְהֵם הֵם רֵעִים הַנֶּאֱמָנִים שֶׁל הָאָדָם. 

[[כְּלַל]] הַדְבָרִים: הַדִּבּוּר הוּא אָשְׁרוֹ וְהַצְלָחָתוֹ שֶׁל הָאָדָם, אִם יִתְנַהֵג בּוֹ כַּשּׁוּרָה. אָכֵן לְהֶפֶךְ אִם יִתְנַהֵג בּוֹ שֶׁלֹּא כַּשּׁוּרָה אֵין בְּכָל הָאֵיבָרִים, שֶׁיּוּכַל לְהִנָּזֵק עַל יָדָם, כְּמוֹ עַל יְדֵי לְשׁוֹנוֹ, כִּי בְּוַדַּאי מִכָּל דִּבּוּר אָסוּר נִבְרָא קַטֵּיגוֹר עָלָיו, וּבְשָׁעָה אַחַת יָכוֹל לְדַבֵּר כַּמָּה מֵאוֹת דִּבּוּרִים שֶׁל אִסּוּרֵי שֶׁקֶר וְלֵיצָנוּת וּרְכִילוּת וְלָשׁוֹן הָרָע. 

[[וּבְדֶרֶךָ]] כְּלָל עַל שְׁאָר הָעֲוֹנוֹת מְצוּיוֹת הַחֲרָטָה וְהַתְּשׁוּבָה, וְאִלּוּ עַל עֲוֹנוֹת שֶׁל כֹּחַ הַדִּבּוּר אֵין מְצוּיוֹת הַחֲרָטָה וְהַתְּשׁוּבָה בָּהֶן, וַאֲפִלּוּ אִם אוֹמֵר בְּשָׁעָה שֶׁמִּתְוַדֶּה: דִּבַּרְנוּ דֹּפִי, אֵין מַעֲלֶה עַל לִבּוֹ לַחֲשֹׁב שֶׁזֶּהוּ בִּכְלַל דֹּפִי, וְשֶׁצָּרִיךְ לְקַבֵּל עַל עַצְמוֹ עַל לְהַבָּא שֶׁלֹּא לַעֲשׂוֹת כֵּן, וְאֵין חוֹשֵׁב כְּלָל בְּדָבָר זֶה, וְאִם כֵּן אַיֵּה הַתְּשׁוּבָה? וּמִמֵּילָא כְּשֶׁאֵין תְּשׁוּבָה מִלְּמַטָּה, אֵין מְחִילָה מִלְּמַעְלָה, שוְנִתּוֹסֵף חֵטְא עַל חֵטְא וְכִמְעַט בְּלִי שִׁעוּר גואֲפִלּוּ בְּיוֹם הַכִּפּוּרִים, כְּשֶׁאוֹמֵר: עַל חֵטְא שֶׁחָטָאנוּ לְפָנֶיךָ בְּלָשׁוֹן הָרָע, אֵין מָצוּי שֶׁיַּחְשֹׁב בְּלִבּוֹ לְהִתְבּוֹנֵן, מַה יִּהְיֶה הַסּוֹף מֵהֲמוֹן מְקַטְרְגִים שֶׁיֵּשׁ עָלַי עַל יְדֵי כֹּחַ הַדִּבּוּר שֶׁלִּי, שֶׁלֹּא נִזְהַרְתִּי בּוֹ עַד כֹּה, וְלִרְאוֹת עֵצוֹת וּלְהִתְחַזֵּק שֶׁלֹּא יִהְיֶה כֵּן מֵעַתָּה. וּבֶאֱמֶת לֹא נֶאֱבָד אֲפִלּוּ דִּבּוּר אֶחָד, וּכְמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה עַל הַפָּסוּק {עמוס ד' י''ג}: ''מַגִּיד לְאָדָם מַה שֵּׂחוֹ'', אֲפִלּוּ שִׂיחָה קַלָּה בֵּין אִישׁ לְאִשְׁתּוֹ מַגִּידִין לוֹ, לָאָדָם, בִּשְׁעַת הַדִּין], וְזֶהוּ מַה שֶּׁאָמְרוּ חֲכָמֵינוּ זִכְרוֹנָם לִבְרָכָה: כָּל הַמְסַפֵּר לָשׁוֹן הָרָע, מַגְדִּיל עֲוֹנוֹת עַד לַשָּׁמַיִם וְכוּ'. 

[[וְעַל]] כֻּלָּם, מִי שֶׁמַּרְגִּיל פִּיו תָּמִיד בְּדִבּוּרִים אֲסוּרִים, נִטַּל מִמֶּנּוּ לֶעָתִיד לָבוֹא כֹּחַ הַדִּבּוּר שֶׁלּוֹ מִנַּפְשׁוֹ. וּבֶאֱמֶת מַה נֶּחְשָׁב הוּא מִן הַבְּהֵמָה, שֶׁיִּנָּתֵן לוֹ כֹּחַ הַדִּבּוּר, אַחֲרֵי שֶׁבָּזֶה מַרְגִּיז הוּא אֶת הַקָּדוֹשׁ בָּרוּךְ הוּא? וְכָל זֶה מְרֻמָּז בְּמַה שֶּׁאָמְרוּ חֲכָמֵינוּ זִכְרוֹנָם לִבְרָכָה: עָתִיד הַקָּדוֹשׁ בָּרוּךְ הוּא לַחְתֹּךְ לְשׁוֹנָם שֶׁל בַּעֲלֵי לָשׁוֹן הָרָע, שֶׁנֶּאֱמַר {תהילים י''ב ד'}: ''יַכְרֵת ה' כָּל שִׂפְתֵי חֲלָקוֹת, לָשׁוֹן מְדַבֶּרֶת גְּדֹלוֹת'', וּבֵאוּרוֹ: שֶׁיִּנָּטֵל מִלְּשׁוֹנוֹ כֹּחַ דִּבּוּרוֹ. וְכַמָּה בִּזָּיוֹן וּכְלִמָּה יַגִּיעַ לוֹ בְּגַן עֵדֶן אֲפִלּוּ אִם יִזְכֶּה עַל יְדֵי שְׁאָר מִצְוֹתָיו שֶׁיִּהְיֶה לוֹ חֵלֶק שָׁם עַל כָּל פָּנִים כְּאִלֵּם יֵחָשֵׁב שָׁם בְּלֹא כֹּחַ הַדִּבּוּר. 

[[הַיּוֹצֵא]] מִכָּל דְּבָרֵינוּ, שֶׁיֵּשׁ לוֹ, לָאָדָם, לִשְׁמֹר נַפְשׁוֹ בִּימֵי חַיָּיו בִּשְׁלֹשָה חוּשִׁים אֵלּוּ: הָרְאִיָּה וְהַשְּׁמִיעָה וְהַדִּבּוּר, שֶׁלֹּא יִהְיוּ מְקֻלְקָלִים, וְיַעֲלֶה עַל לִבּוֹ כִּי הֵם נְחוּצִים לוֹ מְאֹד לָנֶצַח. 

[[וְאִם]] יֶאֱרַע מֵאֵיזוֹ סִבָּה שֶׁנִּתְקַלְקְלוּ, יִרְאֶה לָשׁוּב לִפְנֵי ה' בִּתְשׁוּבָה אֲמִתִּית בְּהַסְכָּמָה חֲזָקָה עַל לְהַבָּא שֶׁלֹּא לַעֲשׂוֹת כֵּן, וְיַעֲשֶׂה גְּדָרִים עַל זֶה, שֶׁלֹּא יָבוֹא לְכִסְלָה עוֹד, וּלְתַקִּן בְּכָל אֶחָד לְפִי עִנְיָנוֹ, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה: צַדִּיקּים, בְּאוֹתוֹ דָּבָר שֶׁחוֹטְאִים, בּוֹ מִתְרַצִּים, וְאָז אַשְׁרֵי וְטוֹב לוֹ בָּזֶה וּבַבָּא. 

@ חֲתִימַת הַסֵּפֶר 

~ פרק א' - התעוררות גדולה לתפילה בציבור 

<b>הִתְעוֹרְרוּת גְּדוֹלָה לִתְפִלָּה בְּצִבּוּר.</b> 

[[הִנֵּה]], בַּעֲוֹנוֹתֵינוּ הָרַבִּים, הֵחֵלּוּ אֲנָשִׁים בִּזְמַנֵּנוּ לִפְרֹץ הַהַנְהָגָה הַקְּדוֹשָׁה, שֶׁהָיְתָה עַד כֹּה אֵצֶל הָאֻמָּה הַיִּשְׂרְאֵלִית, הֲמוֹן הָעָם כֻּלּוֹ, אֲפִלּוּ מִי שֶׁלֹּא זָכָה לְלִמּוּד הַתּוֹרָה, עַל כָּל פָּנִים טַכְסִיסֵי הַתְּפִלָּה בְּאֹפֶן הַיּוֹתֵר קָדוֹשׁ הָיוּ אֵצֶל הֶהָמוֹן כֻּלּוֹ, דְּהַיְנוּ שֶׁהָיוּ כֻּלָּם זְרִיזִים לְהַשְׁכִּים בַּבֹּקֶר וְלֵילֵךְ לְבֵית הַכְּנֶסֶת לְהִתְפַּלֵּל בְּצִבּוּר וְלִשְׁמֹעַ קְרִיאַת הַתּוֹרָה, הַכֹּל כַּדִּין. וְיֵשׁ שֶׁהָיוּ מִתְחַבְּרִין גַּם כֵּן עַל יְדֵי זֶה מִמֵּילָא לְלִמּוּד הַמִּשְׁנָיוֹת שֶׁאַחַר הַתְּפִלָּה. אֲבָל, בַּעֲוֹנוֹתֵינוּ הָרַבִּים, כַּיּוֹם הִתְגַּבֵּר הַיֵּצֶר מְאֹד, שֶׁמִּלְבַד שֶׁמִּתְחַזֵּק לְבַטֵּל לִמּוּד הַתּוֹרָה מִבְּנֵי יִשְׂרָאֵל, הֵן לִגְדוֹלִים וְהֵן לִקְּטַנִּים [ואֲפִלּוּ מִתִּינוֹקוֹת שֶׁל בֵּית רַבָּן, שֶׁהֶבֶל פִּיהֶם יָקָר מְאֹד, כַּיָּדוּעַ], עוֹד הוּא מִתְחַזֵּקּ מְעַט מְעַט בְּהַדְרָגָה לְבַטֵּל גַּם מִצְוַת תְּפִלָּה וּתְפִלִּין מִבְּנֵי יִשְׂרָאֵל. קֹדֶם כֹּל מְפַתֵּהוּ, שֶׁמִּפְּנֵי טִרְדּוֹתָיו לֹא יֵלֵךְ לְבֵית הַמִּדְרָשׁ לְהִתְפַּלֵּל מִנְחָה וּמַעֲרִיב בִּקְבִיעוּת, רַק לִפְרָקִים, וּבְמֶשֶׁךְ הַזְּמַן נַעֲשֶׂה הַדָּבָר אֶצְלוֹ כְּהֶתֵּר, וּמִמֵּילָא אֲפִלּוּ כְּשֶׁהוּא פָּנוּי לְגַמְרֵי בְּבֵיתוֹ, מִתְעַצֵּל לֵילֵךְ לְבֵית הַמִּדְרָשׁ, וְעַל יְדֵי זֶה מִתְבַּטֵּל אֶצְלוֹ גַּם שִׁעוּר הַתּוֹרָה כְּשֶׁהוּא מֵאֵיזֶה חֲבוּרָה ''חַיֵּי אָדָם'' אוֹ ''עֵין יַעֲקֹב'', וְאַחַר כָּךְ מַתְחִיל הַיֵּצֶר לְפַתּוֹתוֹ לְבַטֵּל לִפְרָקִים גַּם תְּפִלַּת שַׁחֲרִית, שֶׁלֹּא לֵילֵךְ בִּקבִיעוּת, רַק בְּיוֹם שֵׁנִי וַחֲמִישִׁי לִשְׁמֹעַ קְרִיאַת הַתּוֹרָה, וּבְהֶמְשֵׁךְ הַזְּמַן, שֶׁנַּעֲשֶׂה אֶצְלוֹ כְּהֶתֵּר, גַּם קרִיאַת הַתּוֹרָה אֵינוֹ סָפוּן בְּעֵינָיו, וְיָבוֹא רַק בְּשַׁבָּת לַתְּפִלָּה, וּבְהֶמְשֵׁךְ הַזְּמַן גַּם בְּשַׁבָּת לֹא יָבוֹא, כִּי אִם בְּשַׁבַּת רֹאשׁ חֹדֶשׁ, בְּשָׁעָה שֶׁהַחַזָּן מְנַגֵּן, וְאַחַר כָּךְ מִתְחַזֵּק עוֹד הַיֵּצֶר וּמְפַתֵּהוּ לֵילֵךְ בְּדֶרֶךְ חֲבֵרָיו הָרָעִים לְבַטֵּל גַּם מִצְוַת תְּפִלִּין לִפְרָקִים, שֶׁהִיא הַפְּאֵר שֶׁעַל רֹאשֵׁנוּ. כְּלַל הַדְּבָרִים: הַיֵּצֶר מִתְחַזֵּק לִטֹּל מֵעַם יִשְׂרָאֵל כָּל הוֹדוֹ וַהֲדָרוֹ. 

[[וְעַל]] כֵּן אָמַרְתִּי לְהַצִּיעַ גֹּדֶל הָעִנְיָן, שֶׁיֵּשׁ בִּתְפִלָּה בְּצִבּוּר. אָכֵן מִתְּחִלָּה נְבָאֵר אֶת גֹּדֶל הַחִיּוּב בָּזֶה. הִנֵּה יָדוּעַ מַה שֶּׁאָמְרוּ חֲכָמֵינוּ זִכְרוֹנָם לִבְרָכָה: אַרְבָּעָה מִילִין לִתְפִלָּה, וּפֵרְשׁוּ הַרְבֵּה רִאשׁוֹנִים, שֶׁהַהוֹלֵךְ בַּדֶּרֶךְ וְיוֹדֵעַ, שֶׁבְּעוֹד אַרְבָּעָה מִילִין יִמְצָא עֲשָׂרָה אֲנָשִׁים לְהִתְפַּלֵּל בְּצִבּוּר, מְחֻיָּב לְהַמְתִּין עַד שֶׁיַּגִּיעַ לְשָׁם, כְּדֵי שֶׁיִּתְפַּלֵּל בְּצִבּוּר, וְלַחֲזֹר לַאֲחוֹרָיו, אִם יוֹדֵעַ שֶׁיַּשִּׂיג שָׁם מִנְיָן, גַּם כֵּן מְחֻיָּב עַד קָרוֹב לְשִׁעוּר מִיל. וּמִזֶּה נוּכַל לְהָבִין, דְּכָל שֶׁכֵּן אִם יָכוֹל לְהַשִּׂיג מִנְיָן בָּעִיר, אֲפִלּוּ אִם רָחוֹק מִמֶּנּוּ עַד קָרוֹב לְשִׁעוּר מִיל, בְּוַדַּאי מְחֻיָּב לֵילֵךְ לְשָׁם. וּכְבָר אָמְרוּ חֲכָמֵינוּ זִכְרוֹנָם לִבְרָכָה {ברכות ח.}: כָּל מִי שֶׁיֵּשׁ לוֹ בֵּית הַכְּנֶסֶת בְּעִירוֹ וְאֵינוֹ נִכְנָס לְשָׁם לְהִתְפַּלֵּל, נִקְּרָא שָׁכֵן רָע [שֶׁאֵין דַרְכּוֹ לְהִתְרָאוֹת עִם רֵעֵהוּ הַקָּרוֹב אֶצְלוֹ *]. 

AA* וְעוֹד נוּכַל לוֹמַר, כִּי שָׁכֵן טוֹב אֵין מַכְבִּיד עַל בַּעַל הַבַּיִת, שֶׁדַּרְכּוֹ לְבַשֵּׁל מַאֲכָלוֹ בְּעֵת שֶׁבַּעַל הַבַּיִת שֶׁלּוֹ מְבַשֵׁל, וּגְמַר בִּשּׁוּלוֹ גַּם כֵּן בְּיַחַד עִם בַּעַל הַבַּיִת וְסוֹתְמִין פִּי הַתַּנּוּר. אֲבָל שָׁכֵן רָע, דַּרְכּוֹ לְהַתְחִיל לְבַשֵּׁל אַחַר שֶׁכְּבָר סָתְמוּ פִּי הַתַּנּוּר, פּוֹתְחוֹ כְּדֵי לְבַשֵּׁל מַאֲכָלוֹ. וּלְבַד שֶׁהוּא מַרְבֶּה בְּעֵצִים, מִצְטַנֵּן הַבַּיִת עַל יָדוֹ, וְכָל הַקִּלְקּוּל נִתְהַוָּה עַל יְדֵי שֶׁהוּא עוֹשֶׂה סֵדֶר לְעַצְמוֹ. וְכֵן הוּא בְּעִנְיָנֵנוּ, כְּשֶׁהָאָדָם נִכְנָס לְבֵית הַכְּנֶסֶת לְהִתְפַּלֵּל בְּצִבּוּר, וְצִבּוּר דַּרְכָּן לְהִתְפַּלֵּל בִּזְמַן מְיֻחָד כַּדִּין, פּוֹתְחִין הַמַּלְאָכִים שַׁעֲרֵי הַשָּׁמַיִם עֲבוּרָם לְהַעֲלוֹת תְּפִלָּתָם לְמַעְלָה, מַה שֶּׁאֵין כֵּן, כְּשֶׁהָאָדָם מִתְפַּלֵּל בְּבֵיתוֹ בִּיחִידִי, יִזְדַּמֵּן כַּמָּה פְּעָמִים, שֶׁהַצִּבּוּר כְּבָר גָּמְרוּ תְּפִלָּתָם וְסָתְמוּ שַׁעֲרֵי שָׁמַיִם, וּכְשֶׁתְּפִלָּתוֹ עוֹלָה לְמַעְלָה, דּוֹפֵק שַׁעֲרֵי הַשָּׁמַיִם וּמַטְרִיחַ הַמַּלְאָכִים לְהַעֲלוֹת תְּפִלָּתוֹ לְמַעְלָה, וַאֲפִלּוּ אִם יִשְׁמְעוּ לוֹ, עַל כָּל פָּנִים הוּא דּוֹמֶה לְשָׁכֵן רָע, כַּנַּ''ל: BB

[[וְעַתָּה]] נָבוֹא לְחַשֵּׁב בִּפְרָטוּת אֶת הַחִלּוּק הַגָּדוֹל שֶׁיֵּשׁ בֵּין הַמִּתְפַּלֵּל בִּיחִידִי בְּבֵיתוֹ לַמִּתְפַּלֵּל בְּצִבּוּר. 

<b>א.</b> רֵאשִׁית כֹּל, יֵשׁ לוֹ שָׂכָר בִּפְנֵי עַצְמוֹ עֲבוּר הֲלִיכָתוֹ לְבֵית הַמִּדְרָשׁ, וְכִדְאִיתָא בְּאָבוֹת {פרק ה' משנה י''ד}: אַרְבַּע מִדּוֹת בְּהוֹלְכֵי לְבֵית הַמִּדְרָשׁ: הוֹלֵךְ וְאֵינוֹ עוֹשֶׂה (כְּגוֹן שֶׁהָיָה לוֹ אֹנֶס) שְׂכַר הֲלִיכָה בְּיָדוֹ. וְהַשָּׂכָר הוּא לְפִי חֶשְׁבּוֹן הַפְּסִיעוֹת. כָּל שֶׁיִּתְרַבּוּ הַפְּסִיעוֹת, יִתְרַבֶּה הַשָּׂכָר, כִּדְאִיתָא בְּסוֹטָה {דף כ''ב.}. 

<b>ב.</b> מָצוּי מְאֹד, כְּשֶׁבָּא לְבֵית הַמִּדְרָשׁ הוּא לוֹמֵד גַּם כֵּן פֶּרֶק מִשְׁנָיוֹת אוֹ דְּבַר הֲלָכָה אוֹ ''עֵין יַעֲקֹב'' וְכַדּוֹמֶה, וּכְבָר אָמְרוּ חֲכָמֵינוּ זִכְרוֹנָם לִבְרָכָה {ברכות ס''ד:}: הַיּוֹצֵא מִבֵּית הַכְּנֶסֶת {שֶׁבִּזְמַנָם הָיוּ רְגִילִין לְהִתְפַּלֵּל בְּבֵית הַכְּנֶסֶת וְהַלִּמּוּד בְּבֵית הַמִּדְרָשׁ} וְנִכְנָס לְבֵית הַמִּדְרָשׁ, זוֹכֶה וּמְקַבֵּל פְּנֵי הַשְּׁכִינָה, מַה שֶּׁאֵין כֵּן כְּשֶׁמִּתְפַּלֵּל בִּיחִידוּת בְּבֵיתוֹ, נִשְׁאָר בְּלֹא תּוֹרָה, וְקִלְקוּל זֶה מָצוּי מְאֹד בַּעֲוֹנוֹתֵינוּ הָרַבִּים, אֵצֶל כַּמָּה אֲבֵלִים, שֶׁרוֹצִים לְזַכּוֹת אֲבוֹתֵיהֶם, עוֹשִׂים מִנְיָן קָבוּעַ בְּבֵיתָם לְכָל הַשָּׁנָה, אֲבָל יָצָא שְׂכָרָם בְּהֶפְסֵדָם, שֶׁתֵּכֶף אַחַר הַתְּפִלָּה הוֹלֵךְ כָּל אֶחָד לְבֵיתוֹ, וְנִשְׁאָרִים כָּל הָאֲנָשִׁים בְּאֵלּוּ הַיָּמִים בְּלֹא תּוֹרָה, וְדָבָר זֶה אֵינוֹ זְכוּת כְּלָל לַאֲבוֹתֵיהֶם. וְעִקַּר תִּקּוּן לְנִשְׁמַת אֲבוֹתָיו הוּא, כְּשֶׁהַבֵּן מִתְחַזֵּק לִלְמֹד תּוֹרָה בְּכָל יוֹם, וְכֵן לַעֲשׂוֹת חֶסֶד. וּכְמוֹ הָאָדָם לְעַצְמוֹ בְּעוֹדֶנּוּ חַי עִקַּר תִּקּוּנוֹ, שֶׁיִּתְכַּפְּרוּ עֲוֹנוֹתָיו, הוּא עַל יְדֵי תּוֹרָה וָחֶסֶד, כְּדִכְתִיב {משלי ט''ז ו'}: ''בְּחֶסֶד וֶאֱמֶת יְכֻפַּר עָוֹן''. וְאָמְרוּ חֲכָמֵינוּ זִכְרוֹנָם לִבְרָכָה, דֶּאֱמֶת זוֹ הַתּוֹרָה, שֶׁנֶּאֱמַר בָּהּ {משלי כ''ג כ''ג}: ''אֱמֶת קְנֵה וְאַל תִּמְכֹּר''. כֵּן הַבֵּן, כְּשֶׁרוֹצֶה לְזַכּוֹת לְאָבִיו, עִקָּרוֹ הוּא תּוֹרָה וָחֶסֶד. וְעַיֵּן בְּסִפְרִי ''אַהֲבַת חֶסֶד'' פֶּרֶק ט''ו, שָׁם הֶאֱרַכְנוּ בַּהַגָּהָה בָּזֶה {הבאנו את ההגהה בסוף הספר בעמוד רע''ה}. 

<b>ג.</b> עוֹד יָדוּעַ מַה שֶּׁכָּתְבוּ הַסְּפָרִים, דִּכְשֶׁאָדָם מִתְרַגֵּל בְּאֵיזֶה מִדָּה רָעָה וַחֲבֵרָיו לוֹמְדִין הֵימֶנּוּ וְעוֹשִׂין גַּם כֵּן כָּמוֹהוּ, נֶעֱנָשׁ עֲבוּרָם. [וְכֵן מוּכָח בְּיוֹמָא {דף פ''ו.} בְּרַשִּׁ''י דִּבּוּר הַמַּתְחִיל כְּגוֹן]. וְיָדוּעַ, שֶׁמִּדָּה טוֹבָה מְרֻבָּה מִמִּדַּת פֻּרְעָנֻיּוֹת, וְאִם כֵּן, כָּל שֶׁכֵּן בְּאֵיזֶה מִצְוָה אוֹ מִדָּה טוֹבָה שֶׁאָדָם מַרְגִּיל עַצְמוֹ וַחֲבֵרָיו לוֹמְדִין מִמֶּנּוּ, יְקַבֵּל שָׂכָר עֲבוּרָם גַּם. וּלְפִי זֶה בְּעִנְיָנֵנוּ, יָדוּעַ שֶׁכְּשֶׁהָאָדָם מַרְגִּיל עַצְמוֹ לֵילֵךְ לְבֵית הַמִּדְרָשׁ לְהִתְפַּלֵּל בְּצִבּוּר בְּכָל יוֹם, הַרְבֵּה אֲנָשִׁים מִמַּכִּירָיו וְרֵעָיו יִלְמְדוּ מִמֶּנּוּ, וִיקַבֵּל שָׂכָר עֲבוּרָם גַּם כֵּן. 

<b>ד.</b> הִנֵּה יָדוּעַ מַה שֶּׁאָמַר הַכָּתוּב {משלי ב' ד'}: ''אִם תְּבַקְּשֶׁנָּה כַכָּסֶף וְגוֹ', אָז תָּבִין יִרְאַת ה'''. וּבְעִנְיְנֵי הַכֶּסֶף יָדוּעַ, אִם מִזְדַּמֵּן לְאָדָם עֵסֶק, שֶׁיָּכוֹל לְהַרְוִיחַ חֲמִשָּׁה זְהוּבִים, וְעוֹד עֵסֶק שֶׁיָּכוֹל לְהַרְוִיחַ מִמֶּנּוּ כִּפְלֵי כִּפְלַיִם, בְּוַדַּאי יִתְחַזֵּק לִטֹּל הָעֵסֶק שֶׁיַּרְוִיחַ הַרְבֵּה. וְגַם בְּעִנְיָנֵנוּ, הֲלֹא יָדוּעַ שֶׁאֵינוֹ דּוֹמֶה מוּעָטִין הָעוֹסְקְין בְּמִצְוָה לִמְרֻבִּין הָעוֹסְקין בְּמִצְוָה, וּכְמוֹ דִּכְתִיב {ויקרא כ''ו ח'}: ''וְרָדְפוּ מִכֶּם חֲמִשָׁה מֵאָה וּמֵאָה מִכֶּם רְבָבָה יִרְדֹּפוּ'', וְכִדְפֵרוּשׁ רַשִּׁ''י שָׁם. וְעַל כֵּן בְּעִנְיָנֵנוּ, שֶׁיָּדוּעַ, שֶׁלְּבַד מִצְוַת תְּפִלָּה מְקַיְּמִים עוֹד כַּמָּה מִצְוֹת דְּאוֹרַיְתָא: א. מִצְוַת עֲשֵׂה שֶׁל הֲנָחַת תְּפִלִּין. ב. מִצְוַת עֲשֵׂה שֶׁל קרִיאַת שְׁמַע. ג. מִצְוַת עֲשֵׂה שֶׁל זְכִירַת יְצִיאַת מִצְרַיִם. וְאִם כֵּן, כְּשֶׁבָּא לְבֵית הַמִּדְרָשׁ לְהִתְפַּלֵּל בְּצִבּוּר, וּמְקַּיְּמִים כֻּלָּם כָּל אֵלּוּ הַמִּצְוֹת, נִתְעַלֶּה כָּל מִצְוָה וּמִצְוָה בִּקְדֻשָּׁה יְתֵרָה מְאֹד, מַה שֶּׁאֵין כֵּן כְּשֶׁמִּתְפַּלֵּל בִּיחִידִי. 

<b>ה.</b> יָדוּעִ מַה שֶּׁאָנוּ אוֹמְרִין בְּכָל יוֹם {פאה פ''א א'}: אֵלּוּ דְּבָרִים שֶׁאָדָם אוֹכֵל פֵּרוֹתֵיהֶן בָּעוֹלָם הַזֶּה, וְהַקְּרֶן קַיֶּמֶת לוֹ לָעוֹלָם הַבָּא וְכוּ', וְהַשְׁכָּמַת בֵּית הַמִדְרָשׁ שַׁחֲרִית וְעַרְבִית. 

<b>ו.</b> דָּבָר זֶה גּוֹרֵם לַאֲרִיכוּת יָמִים, כִּדְאִיתָא בִּבְרָכוֹת {דף ח'.}: אָמְרוּ לֵהּ, לְר' יוֹחָנָן: אִיכָּא סָבֵי {יש זקנים} בְּבָבֶל. תָּמַהּ וְאָמַר {דְּבָרִים י''א כ''א}: ''לְמַעַן יִרְבּוּ יְמֵיכֶם וִימֵי בְנֵיכֶם עַל הָאֲדָמָה'' כְּתִיב. כֵּיוָן דְאָמְרוּ לוֹ, שֶׁמַּקְדִּימִים וּמַחְשִׁיכִים לְבֵי כְּנִישְׁתָּא אָמַר: הַיְנוּ דְּאַהֲנֵהּ לְהוּ {אמר: זה מה שהואילל להם לְהאריך ימים}, וּכְדִכְתִיב וְכוּ', עַיֵּן שָׁם. 

<b>ז.</b> כָּל אִישׁ כְּשֶׁמִּתְפַּלֵּל, מְצַפֶּה שֶׁיִּהְיֶה עֵת רָצוֹן שֶׁתִּתְקַבֵּל תְּפִלָּתוֹ, וְיָדוּעַ מַה שֶּׁאָמְרוּ חֲכָמֵינוּ זִכְרוֹנָם לִבְרָכָה {ברכות ח.}: אֵימָתַי עֵת רָצוֹן? בְּשָׁעָה שֶׁהַצִּבּוּר מִתְפַּלְּלִין. 

<b>ח.</b> אָמְרוּ חֲכָמֵינוּ זִכְרוֹנָם לִבְרָכָה {ברכות ח'}: אֵין הַקָדוֹשׁ בָּרוּךְ הוּא מוֹאֵס בִּתְפִלָּתָן שֶׁל רַבִּים, שֶׁנֶּאֱמַר {איוב ל''ו ה'}: ''הֶן אֵל כַּבִּיר וְלֹא יִמְאָס''. מַה שֶּׁאֵין כֵּן כְּשֶׁמִּתְפַּלֵּל בִּיחִידִי, מְדַקְּדְּקַין מְאֹד עַל כָּל בְּרָכָה אִם כִּוֵּן בִּתְפִלָּתוֹ כַּהֹגֶן, וּכְמוֹ דְּאִיתָא בַּזֹּהַר הַקָּדוֹשׁ עַל הַפָּסוּק {תהילים כ''ב י''ח}: ''פָּנָה אֶל תְּפִלַּת הָעַרְעָר (מִלְּשׁוֹן כְּעַרְעָר בָּעֲרָבָה, שֶׁהוּא יָחִיד), וְלֹא בָזָה אֶת תְּפִלָּתָם'' (שֶׁל רַבִּים). וְיָדוּעַ שֶׁכַּיּוֹם הַטְּרָדוֹת רַבּוּ מְאֹד, וְכִמְעַט שֶׁאֵין מָצוּי לְאִישׁ שֶׁיִּתְפַּלֵּל תְּפִלָּה אַחַת בְּכַוָּנָה כָּרָאוּי, אִם לֹא שֶׁיַּעֲמֹל עַל זֶה הַרְבֵּה, וְכָל אִישׁ הֲלֹא רוֹצֶה, שֶׁתִּתְקַבֵּל תְּפִלָּתוֹ לְמַעְלָה. אִם כֵּן עַל כָּל פָּנִים עָלָיו לְהֵעָזֵר בְּעֵצָה זוֹ לְהִתְפַּלֵּל בְּצִבּוּר, שֶׁעַל זֶה נֶאֱמַר {שם}: ''קַל כַּבִּיר וְלֹא יִמְאָס''. 

<b>ט.</b> כְּשֶׁמִּתְפַּלֵּל בְּצִבּוּר, יֵשׁ לוֹ בָּרְכוּ וּקְדֻשָּׁה וְאָמֵן, יְהֵא שְׁמֵהּ רַבָּה, שֶׁכָּל דָּבָר בִּפְנֵי עַצְמוֹ הוּא עִנְיָן נוֹרָא מְאֹד, שֶׁעַל יְדֵי אֲמִירַת בָּרְכוּ נַעֲשֶׂה כֶּתֶר לְהַקָּדוֹשׁ בָּרוּךְ הוּא, כִּדְאִיתָא בְּמִדְרַשׁ כּוֹנֵן. וְעַל יְדֵי קְדֻשָּׁה מְקַיֵּם מַה שֶּׁאָמַר הַכָּתוּב {ויקרא כ''ב ל''ב}: "וְנִקדַּשְׁתִּי בְּתוֹךְ בְּנֵי יִשְׂרָאֵל''; וְעַל יְדֵי זֶה מִתּוֹסֶפֶת קדֻשָּׁה עַל עַצְמֵנוּ, וּכְמוֹ שֶׁמְּסַיֵּם הַכָּתוּב {שם}: ''אֲנִי ה' מְקַדִּשְׁכֶם''. וְעַל יְדֵי אָמֵן, יְהֵא שְׁמֵהּ רַבָּה, מוֹחֲלִין לוֹ עַל כָּל עֲוֹנוֹתָיו, כְּמוֹ שֶׁאָמְרוּ חֲכָמֵינוּ זִכְרוֹנָם לִבְרָכָה {שבת קי''ט:}: כָּל הָעוֹנֶה אָמֵן, יְהֵא שְׁמֵהּ רַבָּה בְּכָל כֹּחוֹ, הַיְנוּ בְּכָל כַּוָּנָתוֹ, אֲפִלּוּ יֵשׁ בּוֹ שֶׁמֶץ שֶׁל מִינוּת, מוֹחֲלִין לוֹ. 

[הגה''ה. וּמַה מְּאֹד צָרִיךְ הָאָדָם לְהִתְחַזֵּק לִשְׁמֹר שֶׁלֹּא לְבַטֵּל אֲמִירַת הַקְּדֻשָּׁה וְאָמֵן, יְהֵא שְׁמֵהּ רַבָּה, דְּהִנֵּה יָדוּעַ מַה שֶּׁאָמְרוּ חֲכָמֵינוּ זִכְרוֹנָם לִבְרָכָה, דִּלְמַעְלָה יֵשׁ כַּמָּה אַלְפֵי רִבְבוֹת מַלְאֲכֵי הַשָּׁרֵת, שֶׁאוֹמְרִין קְדֻשָּׁה בְּכָל יוֹם תָּמִיד בְּאֵימָה וּבְיִרְאָה, וְאִיתָא בְּתָנָא דְבֵי אֵלִיָּהוּ פֶּרֶק ט''ז, שֶׁיֵּשׁ אַרְבַּע מֵאוֹת וְתִשְׁעִים וְשִׁשָּׁה אֲלָפִים רִבְבוֹת מַלְאֲכֵי הַשָּׁרֵת, שֶׁעוֹמְדִין לְפָנָיו וּמְקַדְּשִׁין שְׁמוֹ הַגָּדוֹל בְּכָל יוֹם תָּמִיד, מִיצִיאַת הַחַמָּה עַד שְׁקִיעָתָהּ אוֹמְרִים: קָדוֹשׁ, קדוֹשׁ, קָדוֹשׁ, וּמִשְּׁקיעַת הַחַמָּה עַד יְצִיאָתָהּ אוֹמְרִין: בָּרוּךְ כְּבוֹד ה' מִמְּקּוֹמוֹ. וְכַמָּה יִתְבַּיֵּשׁ הָאָדָם בְּבוֹאוֹ לָעוֹלָם הָעֶלְיוֹן, וְיִרְאֶה אֶת כָּל הָרַעַשׁ הַגָּדוֹל, הַיּוֹצֵא מֵאַלְפֵי רִבְבוֹת מַלְאָכִים קְדוֹשִׁים, שֶׁמְּקַדְּשִׁים וּמְשַׁבְּחִים שְׁמוֹ שֶׁל הַקָּדוֹשׁ בָּרוּךְ הוּא, שֶׁיְּצָרָם וּבְרָאָם בְּחֶדְוָה וּבְשִׂמְחָה, כְּשֶׁיִּזְכֹּר דִּכְשֶׁהָיָה בְּעוֹלַם הָעֲשִׂיָּה, נָתַן לוֹ הַקָּדוֹשׁ בָּרוּךְ הוּא גַּם כֵּן אֶת הַמַּעֲלָה הַגְּדוֹלָה הַזֹּאת לְפָאֵר וּלְהַקְדִּישׁ אֶת שְׁמוֹ הַגָּדוֹל תָּמִיד בְּכָל עֵת כִּצְבָא הַמָּרוֹם בַּמָּרוֹם, וְהוּא הִתְעַֹצֵּל וּבִטֵּל זֹאת בְּחֵפֶץ נַפְשׁוֹ. וְהָעִקָּר שֶׁיִּתְבּוֹנֵן בִּימֵי חַיָּיו, שֶׁיָּבוֹא עֵת שֶׁיַּחְפֹּץ בְּכָל נַפְשׁוֹ לְפָאֵר וּלְקַדֵּשׁ אֶת שֵׁם ה', אֲבָל לֹא תִּהְיֶה לוֹ רְשׁוּת עַל זֶה, דְּאָדָם אֵין לוֹ רְשׁוּת לַעֲסֹק בַּתּוֹרָה וְכֵן לְקַדֵשׁ אֶת שֵׁם ה', כִּי אִם בְּעוֹדוֹ בְּחַיָּיו בָּעוֹלָם הַזֶּה, וְכַיָּדוּעַ.] 

[[וְהִנֵּה]] אִם נָבוֹא לְחֶשְׁבּוֹן, יִתְבּוֹנֵן הָאָדָם בְּעַצְמוֹ אֶת הַזְּרִיזוּת הַיְתֵרָה, שֶׁרָאוּי לָאָדָם עַל עִנְיָן הַזֶּה, דְּהַיְנוּ לְהִתְחַזֵּק לְהִתְפַּלֵּל בְּצִבּוּר יוֹם יוֹם, כִּי הִנֵּה מִיּוֹם אֶחָד בִּלְבַד מִתְּפִלַּת שַׁחֲרִית וּמִנְחָה יֵשׁ לוֹ שְׁלֹשִים וּשְׁמוֹנָה אֲמֵנִים מִן תְּשַׁע עֶשְׂרֵה בְּרָכוֹת שֶׁל תְּפִלָּה [וְאָמְרוּ חֲכָמֵינוּ זִכְרוֹנָם לִבְרָכָה {שבת קי''ט:}: כָּל הַזָּהִיר בַּעֲנִיַּת אָמֵן, פּוֹתְחִין לוֹ שַׁעֲרֵי גַּן עֵדֶן, שֶׁנֶּאֱמַר {ישעיה כ''ו ב'}: ''פִּתְחוּ שְׁעָרִים וְיָבֹא גּוֹי צַדִיק שֹׁמֵר אֱמֻנִים''. אַל תִּקְרִי: ''אֱמֻנִים'', אֶלָּא אֲמֵנִים.] וּשְׁמוֹנֶה פְּעָמִים אָמֵן, יְהֵא שְׁמֵהּ רַבָּה וְעוֹד שִׁשָׁה עָשָׂר אֲמֵנִים מִן הַקַּדִּישִׁים וּשְׁתֵּי קְדֻשׁוֹת וּבָרְכוּ. 

[[וְהִנֵּה]] כָּל זֶה הוּא מִיּוֹם אֶחָד. וְאִם כֵּן, צֵא וַחֲשֹׁב, כַּמָּה יֵשׁ לוֹ מִשָּׁבוּעַ אֶחָד וּמֵחֹדֶשׁ אֶחָד וְכָל שֶׁכֵּן מִשָּׁנָה שְׁלֵמָה, הֲלֹא אֵין מִסְפָּר לְרִבּוּי הַזְּכֻיּוֹת שֶׁמִּתְרַבּוֹת לָאָדָם עַל יְדֵי רְגִילוּתוֹ לְהִתְפַּלֵּל בְּצִבּוּר. 

<b>י.</b> וּבִפְרָט בְּיוֹם שֵׁנִי וַחֲמִישִׁי מְקַיֵּם גַּם כֵּן הַמִּצְוָה שֶׁל קרִיאַת הַתּוֹרָה, שֶׁהִיא תַּקָּנָה קְדוּמָה מִימוֹת מֹשֶה רַבֵּנוּ עָלָיו הַשָּׁלוֹם, כִּדְאִיתָא בְּבָבָא קָמָא {דף פ''ב}. וּבִזְמַן הַגְּמָרָא הָיוּ אַנְשֵׁי הַכְּפָרִים בָּאִין לָעִיר בְּיוֹם שֵׁנִי וַחֲמִישִׁי לִשְׁמֹעַ קרִיאַת הַתּוֹרָה, כִּדְאִיתָא בְּרֵישׁ מְגִלָּה. וּבַעֲוֹנוֹתֵינוּ הָרַבִּים, אָנוּ צְרִיכִין לְהִתְבּוֹשֵׁשׁ מֵאַנְשֵׁי הַכְּפָרִים שֶׁבַּדוֹרוֹת הָרִאשׁוֹנִים, שֶׁהֵם לֹא הָיוּ מִתְעַצְּלִין אֲפִלּוּ לִסַּע מִן הַכְּפָרִים לַעֲיָרוֹת בִּשְׁבִיל זֶה, וּבֵינֵינוּ מָצוּי בִּשְׁבִיל דָּבָר קָטָן לִסַּע אֲפִלּוּ בְּיוֹם ב' וְה' בַּבֹּקֶר הַשְׁכֵּם מִן הָעִיר וְכַדּוֹמֶה, וְלֹא לִשְׁמֹעַ קְרִיאַת הַתּוֹרָה. 

<b>יא.</b> הִנֵּה הִצַּעְנוּ מִקְצַת גֹּדֶל מַעֲלַת הָאִישׁ, שֶׁמִּתְרַגֵּל לְהִתְפַּלֵּל בְּצִבּוּר, שֶׁמִּתְרַבִּים מִצְוֹתָיו וּזְכֻיּוֹתָיו מְאֹד מְאֹד. וְהָעִקָּר בָּזֶה, שֶׁתִּהְיֶה לוֹ מִצְוָה זוֹ בִּקְבִיעוּת, וְלֹא יִתְרַפֶּה מִמֶּנָּה, אֲבָל אִם פַּעַם יַעֲשֶׂנָּה וּפַעַם יִתְרַפֶּה מִמֶּנָּה, חַס וְשָׁלוֹם, הוּא בִּכְלַל {ויקרא כ''ו כ''א}: ''וְאִם תֵּלְכוּ עִמִּי קֶרִי'', וּכְמוֹ שֶׁפֵּרֵשׁ רַשִּׁ''י בַּחֻמָּשׁ, עַיֵּן שָׁם. וְכֵן אָמְרוּ חֲכָמֵינוּ זִכְרוֹנָם לִבְרָכָה {ברכות ו:}, שֶׁכְּשֶׁהָאָדָם רָגִיל לָבוֹא לְבֵית הַמִּדְרָשׁ וּפַעַם אַחַת לֹא בָּא, הַקָּדוֹשׁ בָּרוּךְ הוּא שׁוֹאֵל עָלָיו, מַדּוּעַ לֹאִ בָּא. וְזֶה רוֹמֵז הַכָּתוּב, שֶׁאוֹמֵר הַקָּדוֹשׁ בָּרוּךְ הוּא {ישעיה נ' ב'}: ''מַדּוּעַ בָּאתִי וְאֵין אִישׁ, קָרָאתִי וְאֵין עוֹנֶה''. אִם לִדְבַר מִצְוָה הָלַךְ נֹגַהּ לוֹ, וְאִם לִדְבַר הָרְשׁוּת הָלַךְ אֵין נֹגַהּ לוֹ. {שם י'} ''יִבְטַח בְּשֵׁם ה''', הַיְנוּ שֶׁהָיָה לוֹ לִבְטֹחַ בְּשֵׁם ה' וְלֹא בָּטַח. עַד כָּאן לְשׁוֹן הַגְּמָרָא. וְהַכַּוָּנָה אֲפִלּוּ אִם מִזְדַּמֵּן לוֹ אֵיזֶה רֶוַח בְּעֵת שֶׁצָּרִיךְ לֵילֵךְ לְבֵית הַמִּדְרָשׁ, אַל יַבִּיט עַל זֶה וְיִבְטַח בְּשֵׁם ה', שֶׁמַּה שֶׁנִּקְצַב לוֹ מִן הַשָּׁמַיִם, לֹא יֶחְסַר לוֹ עַל יְדֵי זֶה, וּבֶאֱמֶת כַּמָּה פְּעָמִים הוּא לְנִסָּיוֹן . לְהָאָדָם מִלְּמַעְלָה, שֶׁמְּנַסִּים אוֹתוֹ. וּכְעֵין מַה שֶּׁאָמְרוּ חֲכָמֵינוּ זִכְרוֹנָם לִבְרָכָה: אֵין לְךָ אָדָם, שֶׁאֵינוֹ עוֹמֵד בְּנִסָּיוֹן, מְנַסֶּה לְעָשִׁיר וּמְנַסֶּה לְעָנִי וְכוּ'. וְכַאֲשֶׁר יִתְבּוֹנֵן הָאָדָם, יִרְאֶה זֶה בְּחוּשׁ, שֶׁעוֹמֵד לִפְעָמִים כָּל הַיּוֹם בַּחֲנוּתִ, וְאֵין מִזְדַּמְּנִים לוֹ כָּל כָּךְ קוֹנִים, וְכַאֲשֶׁר הִגִּיעַ זְמַן תְּפִלַּת הַמִּנְחָה [אוֹ בְּעֶרֶב שַׁבָּת קֹדֶם שְׁקִיעָה] בָּאִים אֶצְלוֹ קוֹנִים חֲדָשִׁים, שֶׁלֹּא רָאָה אוֹתָם מֵעוֹלָם, וּמַפְצִירִים בּוֹ שֶׁיִּמְכֹּר לָהֶם. וְכָל זֶה הוּא לְנִסָּיוֹן, שֶׁמְּנַסֶּה אוֹתוֹ הַקָּדוֹשׁ בָּרוּךְ הוּא בָּזֶה, אִם בֶּאֱמֶת יָקָר בְּעֵינָיו עֲבוֹדָתוֹ בְּכָל לֵב וּבְכָל נֶפֶשׁ. 

<b>יב.</b> וְעֵל כָּל אֵלּוּ הַמַּעֲלוֹת שֶׁכָּתַבְנוּ לְמַעְלָה לְהַרְגִּיל בְּמִצְוָה זוֹ שֶׁל תְּפִלָּה בְּצִבּוּר, יֵשׁ עוֹד מִצְוָה פְּרָטִית גְּדוֹלָה מְאֹד עַל יְדֵי זֶה, שֶׁבָּזֶה הוּא מְחַנֵּךְ אֶת בָּנָיו גַּם כֵּן לַעֲבוֹדַת ה', כִּי כְּשֶׁהַבֵּן רוֹאֶה שֶׁאָבִיו הוֹלֵךְ לְבֵית הַמִּדְרָשׁ, וְהַמִּצְוָה חֲבִיבָה בְּעֵינָיו, מִתְרַגֵּל הוּא גַּם כֵּן לְמִצְוָה זוֹ, וּכְבוֹד הַשֵּׁם מִתְרַבֶּה עַל יְדֵי זֶה. וְהִנֵּה בֶּאֱמֶת מְאֹד תָּמַהְתִּי, מַהוּ זֶה שֶׁבְּיָמֵינוּ אֵין אָנוּ רוֹאִין מִן הַבַּחוּרִים בְּבֵית הַמִּדְרָשׁ, כִּי אִם מְעַט מִן הַמְּעַט, זְעֵיר שָׁם זְעֵיר שָׁם. ? וְאָכֵן נוֹדַע הַדָּבָר, שֶׁהַבֵּן לוֹמֵד מֵאָבִיו, כִּי כְּשֶׁהוּא רוֹאֶה לְאָבִיו, שֶׁהַמִּצְוָה אֵינָהּ חֲבִיבָה בְּעֵינָיו, שֶׁפַּעַם הוֹלֵךְ לְבֵית הַמִּדְרָשׁ וּפַעַם מִתְפַּלֵּל בְּבֵיתוֹ (אַף שֶׁלֹּא בְּאֹנֶס), הוּא תּוֹפֵס לְמִדָּה טוֹבָה זוֹ בְּיֶתֶר שְׂאֵת וְאֵינוֹ הוֹלֵךְ כְּלָל. וְאִם כֵּן נִמְצָא, לְבַד שֶׁאֵינוֹ מְקַיֵּם מִצְוַת חִנּוּךְ, אַדְּרַבָּה, גּוֹרֵם לְהֶפֶךְ, חִנּוּךְ רַע, לְהָסִיר בָּנָיו מִדֶּרֶךְ ה', וְאָשֵׁם הוּא לֶעָתִיד גַּם עֲלֵיהֶם. וְאִישׁ הַנִּלְבָּב יָשִׂים כָּל זֶה עַל לִבּוֹ, וְאָז אַשְׁרָיו וְטוֹב לוֹ. 

~ פרק ב' - מצוות אהבת השם 

<b>בְּעִנְיַן מִצְוַת אַהֲבַת ה'</b> 

[[עוֹד]] בָּאתִי לְעוֹרֵר עַל דְּבַר מַה דְּאִיתָא בַּגְּמָרָא {ברכות י''ד:}: אָמַר עוּלָא: כָּל הַקּוֹרֵא קרִיאַת שְׁמַע בְּלִי תְּפִלִּין, כְּאִלּוּ מֵעִיד עֵדוּת שֶׁקֶר בְּעַצְמוֹ, דְּהַיְנוּ שֶׁאוֹמֵר {דברים ו' ח'}: ''וּקשַׁרְתָּם'' וְהוּא אֵינוֹ קוֹשֵׁר. וְאַף שֶׁבְּדַעְתּוֹ לִקְשֹׁר אַחַר כָּךְ, אֵינוֹ מוֹעִיל לָזֶה, כֵּיוָן שֶׁאֵינוֹ קּוֹשֵׁר תֵּכֶף. וְלִכְאוֹרָה פָּשׁוּט, דְּהוּא הַדִּין כְּשֶׁאוֹמֵר {שם ה'}: ''וְאָהַבְתָּ אֵת ה' אֱלֹקֶיךָ'' וְגוֹ', יִרְאֶה לְהַכְנִיס אַהֲבַת ה' יִתְבָּרַךְ בְּלִבּוֹ, וְהַיְנוּ כְּמוֹ שֶׁכָּתַב בְּ''חוֹבַת הַלְּבָבוֹת'' שַׁעַר אַהֲבַת ה' פֶּרֶקּ ג', שֶׁיִּתְבּוֹנֵן בִּגְדֻלַּת הַבּוֹרֵא וְרוֹמְמוּתוֹ [שֶׁהוּא מְחַיֶּה כָּל הָעוֹלָמוֹת] וּבְהִפּוּךְ קַטְנוּת עֵרֶךְ נַפְשׁוֹ וּזְעִירוּתוֹ וְזוּלָתוֹ, וְאַחַר כָּךְ יַכִּיר רֹב טוּב הַבּוֹרֵא עָלָיו בְּהַתְמָדַת טוֹבוֹתָיו מִיּוֹם הֱיוֹתוֹ עַל הָאָרֶץ לֹא לְפִי מַעֲשָׂיו, וּמַסְתִּיר עֲוֹנוֹתָיו מִבְּנֵי אָדָם וּמַאֲרִיךְ לוֹ. וְאִם קָשֶׁה לוֹ לְכַוֵּן כָּל זֶה בְּעֵת קְרִיאַת שְׁמַע, יִרְאֶה לְהִתְבּוֹנֵן בְּכָל זֶה עַל כָּל פָּנִים פַּעַם אַחַת בַּיּוֹם, וְכִי בִּשְׁבִיל שֶׁהִיא מִצְוָה תְּדִירִית, שֶׁאֵינָהּ תְּלוּיָה בִּזְמַן, כַּיָּדוּעַ, תִּהְיֶה נִגְרַעַת שֶׁלֹּא יִרְאוּ לְקַּיֵּם אוֹתָהּ עַל כָּל פָּנִים פַּעַם אַחַת בַּיּוֹם. ? וְטוֹב שֶׁיִּרְאֶה לְהִתְבּוֹנֵן בְּזֶה אַחַר הַתְּפִלָּה, קֹּדֶם שֶׁיִּכָּנֵס לְבֵיתוֹ לֶאֱכֹל, וְדֻמְיָא דִּשְׁאָר מִצְוֹת הַמֻּטָּלוֹת עַל הָאָדָם, כְּמוֹ תְּפִלִּין אוֹ לוּלָב וּמִינָיו בְּחַג הַסֻכּוֹת, דְּ אינוֹ אוֹכֵל קֹדֶם שֶׁמְּקַיְּמָן כַּמְבֹאָר בְּסִימָן תרנ''ב וּבְסִימָן רל"ה, עַיֵּן שָׁם. 

~ פרק ג' - התעוררות ללמוד המצות וסגלת ציצית 

<B>הִתְעוֹרְרוּת לְלִמּוּד הַמִּצְוֹת וּסְגֻלַּת צִיצִית </B>

[[עוֹד]] בָּאתִי לְעוֹרֵר עַל דָּבָר שֶׁאָנוּ אוֹמְרִין בְּכָל יוֹם בְּפָרָשַׁת צִיצִית {במדבר ט''ו ל''ט}: ''וּרְאִיתֶם אֹתוֹ וּזְכַרְתֶּם אֶת כָּל מִצְוֹת ה, ''; וְאָמְרוּ רַבּוֹתֵינוּ שּ זִכְרוֹנָם לִבְרָכָה {מנחות מ''ג:}: רְאִיָּה מְבִיאָה לִידֵי זְכִירָה, וּזְכִירָה מְבִיאָה לִידֵי עֲשִׂיָּה. אֲבָל אֵימָתַי יָכוֹל לְהוֹעִיל דָּבָר זֶה. ? כְּשֶׁהוּא לוֹמֵד וְיוֹדֵעַ הַמִּצְוֹת, אַךְ שֶׁהוּא יָרֵא שֶׁמָּא יִשְׁכָּחֵם, וְעַל זֶה מוֹעִילָה הַצִּיצִית, שֶׁיִּזְכְּרֵם וָלֹא יִשְׁכָּחֵם, וּמִמֵּילָא יָבוֹא לִידֵי קַיּוּם, אֲבָל אִם לֹא יֵדַע אֶת הַמִּצְוֹת, מַה יּוֹעִילוּ לוֹ הַצִּיצִית. ? וְעַל כֵּן נָכוֹן מְאֹד שֶׁיִּלְמַד כָּלּ אָדָם סֵפֶר ''מִצְוֹת הַשֵּׁם'' אוֹ עַל כָּל פָּנִים ''קַצּוּר סֵפֶר חֲרֵדִים'', הַמּוּבָא בְּסֵפֶר "זִכְרוּ תּוֹרַת מֹשֶה" לְבַעַל חַיֵּי אָדָם, וְיֵדַע הַמִּצְוֹת, וְאָז תִּתְקַיֵּם בִּשְׁלֵמוּת מִצְוַת צִיצִית. 

[[וְהִנֵּה]] בֶּאֱמֶת צִיצִית הוּא כְּמוֹ רְשִׁימָה שֶׁאָדָם עוֹשֶׂה, בְּשָׁעָה שֶׁנּוֹסֵעַ לִקְנוֹת סְחוֹרָה, וְדֶרֶךְ הָאָדָם לְעַיֵּן בָּהּ כַּמָּה פְּעָמִים, עַד שֶׁנִּקְבַּע בְּרַעֲיוֹנָיו אֵיזֶה סְחוֹרָה לִקנוֹתָהּ, אֲבָל כָּל זֶה מוֹעִיל, בְּשָׁעָה שֶׁיּוֹדֵעַ וּמַכִּיר מִינֵי הַסְּחוֹרָה, אֲבָל אִם אֵינוֹ מַכִּיר אֶת מִינֵיהֶם, אֲפִלּוּ אִם יַבִּיט בָּרְשִׁימָה כָּל הַיּוֹם, לֹא יֵדַע מַה לִּקנוֹת, וְעַל כֵּן נָכוֹן לַעֲשׂוֹת כְּמוֹ שֶׁכָּתַבְנוּ. 

[[וְהִנֵּה]] מִפַּשְׁטוּת הַכָּתוּב מַשְׁמַע, דִּרְאִיַּת הַצִּיצִית, תּוֹעֶלֶת הִיא לְהִזְדָּרֵז בְּמִצְוֹת ה', וְלֹא לָתוּר אַחַר עֵינָיו. וְאִם כֵּן, מַה נָּכוֹן הוּא לִרְאוֹת אוֹתָם כַּמָּה פְּעָמִים בַּיּוֹם, וּבִפְרָט בְּעֵת שֶׁעוֹלָה אֵיזֶה מַחֲשָׁבָה שֶׁאֵינָהּ טְהוֹרָה עַל לִבּוֹ אוֹ אֵיזֶה כַּעַס, טוֹב מְאֹד לְהִסְתַּכֵּל אָז בַּצִּיצִית וְאָז יִפָּקַע הַיֵּצֶר. 

פרק ד' - בעניין לא תחמוד 

<b>בְּעִנְיַן ''לֹא תַחְמֹד'' *</b> 

[[עוֹד]] אָמַרְתִּי לְעוֹרֵר עַל דָּבָר אֶחָד, שֶׁנִּכְשָׁלִין בּוֹ בְּנֵי אָדָם. הִנֵּה יָדוּעַ, שֶׁעֲוֹן גֶּזֶל הוּא בֵּין מֵאֲחֵרִים וּבֵין מִקִּרוֹבָיו, וַאֲפִלּוּ מֵאָבִיו וְאִמּוֹ, כִּדְאִיתָא בְּבָבָא קָמָא {דף ע.}: גָּנַב מִשֶּׁל אָבִיו וְכוּ'. וּפָשׁוּט, דְּהוּא הַדִּין הַלָּאו {שמות כ' ט''ו} דְ''לֹא תַחְמֹד', שַׁיָּךְ גַּם כֵּן לַכֹּל. וְעַיֵּן בְּחֹשֶן מִשְׁפָּט, דְּהַלָּאו דְּ''לֹא תַחְמֹד'' אֵינוֹ בַּחוֹמֵד בַּלֵּב לְבַד, כִּי אִם כְּשֶׁמַּרְבֶּה עָלָיו רֵעִים לְהַפְצִירוֹ עַד שֶׁיִּתֵּן לוֹ, וְאִם כֵּן לְפִי זֶה, אִם נִתְקַּשֵּׁר עִם אֶחָד בִּכְתִיבַת הַתְּנָאִים לְהַשִּׂיא לוֹ בִּתּוֹ, וְגָמְרוּ בֵּינֵיהֶם הַנְּתִינוֹת שֶׁל כָּל אֶחָד, דְקֹדֶם הַגְּמָר רְשׁוּת בְּיַד כָּל אֶחָד לְבַקֵּשׁ מַה שֶּׁבְּלִבּוֹ, דִּבְלֹא זֶה אֵינוֹ רוֹצֶה לְהִתְקַשֵּׁר עִמּוֹ, וּלְאַחַר זֶה הִרְבָּה רֵעִים לְהַפְצִיר בַּמְחֻתָּן שֶׁיּוֹסִיף לוֹ עוֹד וָעוֹד, לִכְאוֹרָה יֵשׁ בָּזֶה הַלָּאו דְּ''לֹא תַחְמֹד''. וְכֵן כָּל כְּהַאי גַּוְנָא מַתָּנוֹת שֶׁל רְשׁוּת [לַאֲפוּקֵּי שֶׁל צְדָקָה], שֶׁאֵין בְּלִבּוֹ שֶׁל הַנּוֹתֵן לִתֵּן, כִּי אִם לְאַחַר הַפְצָרַת רֵעִים, יֵשׁ בָּזֶה מִשּׁוּם ''לֹא תַחְמֹד''. 

AA* וּבְסִפְרוֹ סֵפֶר הַמִּצְוֹת הַקָּצָר חֵלֶק לֹא תַעֲשֶׂה אוֹת מ' כָּתַב וְזֶה לְשׁוֹנוֹ: מִצְוַת לֹא תַעֲשֶׂה שֶׁלֹּא לַחְמֹד דָּבָר שֶׁל חֲבֵרוֹ שֶׁנֶּאֱמַר {שמות כ' ט''ו}: ''לֹא תַחְמֹד'' וְכוּ', וְהַחֶמְדָּה הִיא שֶׁמִּשְׁתַּדֵּל לְהוֹצִיא מַחֲשַׁבְתּוֹ לַפֹּעַל, וּמַרְבֶּה רֵעִים עַל חֲבֵרוֹ וּמַפְצִיר בּוֹ עַד שֶׁלּוֹקְחוֹ מִמֶּנּוּ, אַף עַל פִּי שֶׁנָּתַן לוֹ מָמוֹן הַרְבֵּה, הֲרֵי זֶה עוֹבֵר עָלָיו. וּמָצוּי זֶה בֶּחָתָן שֶׁמַּכְבִּיד עַל חוֹתְנוֹ קֹדֶם הַחֲתוּנָה, שֶׁיִּתֵּן לוֹ דָּבָר פְּלוֹנִי וּפְלוֹנִי, מַה שֶּׁלֹּא הִתְנוּ עַל זֶה בִּשְׁעַת כְּתִיבַת הַתְּנָאִים, וְאַף עַל פִּי שֶׁחוֹתְנוֹ מְמַלֵּא מְבֻקָּשׁוֹ, אַף עַל פִּי כֵן עוֹבֵר הֶחָתָן עַל לָאו זֶה דְּלֹא תַחְמֹד, (וְעַיֵּן בָּרָאֲבַ''ד פֶּרֶק א' מֵהִלְכוֹת גְּזֵלָה). וְנוֹהֵג בְּכָל מָקוֹם וּבְכָל זְמַן וּבִזְכָרִים וּבִנְקֵבוֹת, עַד כָּאן לְשׁוֹנוֹ: 

[[וּבְאוֹת]] מ''א כָּתַב וְזֶה לְשׁוֹנוֹ: מִצְוַת לֹא תַעֲשֶׂה שֶׁלֹּא לְהִתְאַוּוֹת בַּלֵּב דָבָר שֶׁל חֲבֵרוֹ, שֶׁנֶּאֱמַר {דברים ה' י''ח}: ''לֹא תִּתְאַוֶּה''. זֶה הַלָּאו הוּא חוּץ מִ''לֹּא תַחְמֹד'', כִּי ''לֹא תִתְאַוֶּה'' עוֹבֵר כֵּיוָן שֶׁחָשַׁב בְּלִבּו, אֵיךְ יִקְנֶה דָּבָר זֶה וְנִפְתָּה בְּלִבּו בַּדָּבָר עָבַר בְּ', לֹא תִתְאַוֶּה", שֶׁאֵין תַּאֲוָה אֶלָּא בַּלֵּב בִּלְבַד. וְאִם יִקְנֶה הַדָּבָר הַהוּא, שֶׁהִפְצִיר בִּבְעָלָיו וְהִרְבָּה עָלָיו רֵעִים עַד שֶׁקָּנָהוּ, עוֹבֵר גַּם כֵּן בְּ''לֹא תַחְמֹד''. וְנוֹהֵג בְּכָל מָקוֹם וּבְכָל זְמַן בִּזְכָרִים וּבִנְקֵבוֹת. עַד כָּאן לְשׁוֹנוֹ: BB

~ הגהה מהספר אהבת חסד

<b>הֶעְתַּקְנוּ פֹּה אֶת הַהַגָּהָה מֵהַסֵּפֶר ''אַהֲבַת חֶסֶד'', שֶׁהִזְכִּירָהּ הֶחָפֵץ חַיִּים בְּעַמּוּד רס''ח.</b> 

<b>אַגַּב</b> רָאִיתִי לְהַזְכִּיר פֹּה עִנְיָן נָחוּץ: יֵשׁ אֲנָשִׁים, שֶׁרוֹצִים לַעֲשׂוֹת יָד וָשֵׁם לְזֵכֶר עוֹלָם עַל נִשְׁמַת אֲבוֹתֵיהֶם וְעוֹשִׂים לָהֶם מַצֵּבָה שֶׁל אֶבֶן שַׁיִשׁ יְקָרָה וּמְפֻתַּחַת בְּפִתּוּחֵי חוֹתָם בְּאוֹתִיּוֹת מֻזְהָבוֹת וְכַדּוֹמֶה צִיּוּרִים וּפְרָחִים הַרְבֵּה, וְיֵשׁ שֶׁמּוֹסִיפִין לָזֶה נְטִיעוֹת יָפוֹת וְכַדּוֹמֶה מִתַּעֲנוּגֵי בְּנֵי הָאָדָם וּמְפַזְּרִין עַל אֵלּוּ הָעִנְיָנִים מָמוֹן הַרְבֵּה וְחוֹשְׁבִין שֶׁבָּזֶה עוֹשִׂין נַחַת רוּחַ גְּדוֹלָה לְנִשְׁמַת הַנִּפְטָר וְכַמָּה טָעוּת טוֹעִין אֵלּוּ הָאֲנָשִׁים בַּמַּחֲשָׁבָה הַזּוֹ, כִּי בֶּאֱמֶת נֶפֶשׁ הַנִּפְטָר אַחַר פְּרֵדָתוֹ מִן הָעוֹלָם הַזֶּה הוּא מַכִּיר שָׁם בְּעוֹלַם הָאֱמֶת אֶת הַתַּכְלִית הַנִּרְצָה שֶׁל תּוֹרָה וּמִצְוֹת, כִּי הוּא רוֹאֶה שֶׁזּוֹ הִיא הַסְּחוֹדָה הַיְקָרָה הַמְהַלֶּכֶת שָׁם בְּכָל הָעוֹלָמוֹת, וַעֲבוּרָם יִתְעַנֵּג הָאָדָם לֵאוֹר בְּאוֹר הַחַיִּים, וְאָז יָקָר מִפָּז אֶצְלוֹ אֵיזֶה מִצְוָה קַלָּה שֶׁעָשָׂה בָּעוֹלָם הַזֶּה, וּמִתְמַרְמֵר הַרְבֵּה עַל עַצְמוֹ, עַל שֶׁכִּלָּה יְמֵי חַיָּיו בְּהַשָּׂגַת תַּעֲנוּגֵי הֶבֶל וְכָבוֹד הַמְדֻמֶּה, שֶׁהוּא צָרִיךְ לָתֵת דִּין וְחֶשְׁבּוֹן עֲלֵיהֶם, וְאִם כֵּן, מַה נַּחַת רוּחַ יוּכַל לְהַגִּיעַ לוֹ כְּשֶׁרוֹאֶה שֶׁבָּנָיו, שֶׁכִּלָּה עֲלֵיהֶם כָּל כֹּחוֹתָיו, וְחָשַׁב עֲלֵיהֶם בְּחַיָּיו שֶׁהֵם יַצִּילוּ אוֹתוֹ מִן הַדִּין בִּפְעֻלּוֹתָיו הַנָּאוֹת וְהַיְשָׁרוֹת וּלְבַסּוֹף הֵם מוֹסִיפִין עוֹד תַּעֲנוּגֵי הֶבֶל כָּאֵלֶּה. ? 

[[וְיוֹתֵר]] טוֹב הָיָה לָהֶם שֶׁיָּשִׂימוּ מַצֵּבָה שֶׁאֵינָהּ יְקָרָה כָּל כָּךְ וּבְאוֹתִיּוֹת פְּשׁוּטוֹת וְלֹא מֻזְהָבוֹת וּבְלִי צִיצִים וּפְרָחִים וּבְלִי נְטִיעוֹת (אֲבָל עֶצֶם הַמַּצֵּבָה הוּא עִנְיָן נִצְרָךְ לְנֶפֶשׁ הַמֵּת, כְּמוֹ שֶׁאָמְרוּ רַזַ''ל בִּשְׁקָלִים), וְיֶתֶר הַהוֹצָאוֹת, שֶׁנּוֹפְלִין עַל זֶה, הָיָה לָהֶם לִקנוֹת שַׁ''ס וְלִתְּנוֹ לְבֵית הַמִּדְרָשׁ, וְיִכְתְּבוּ עָלָיו שֶׁהוּא לְזֵכֶר נִשְׁמַת אֲבוֹתֵיהֶם, אוֹ לַעֲשׂוֹת מִזֶּה גְּמַ''ח קָבוּעַ לְזֵכֶר נִשְׁמַת אֲבוֹתֵיהֶם, וּבָזֶה הָיָה מִתְעַלֶּה נַפְשָׁם מְאֹד לְמַעְלָה, כִּי מִכָּל הַלְוָאָה וְהַלְוָאָה שֶׁנִּתּוֹסֵף לָהֶם מִצְוַת עֲשֵׂה דְּאוֹרַיְתָא, מִמֵּילָא נִתּוֹסֵף זְכוּת לַאֲבוֹתֵיהֶם גַּם כֵּן, כְּמוֹ שֶׁכָּתַב בְּסֵפֶר ''יֵשׁ נוֹחֲלִין'', דִּזְכֻיּוֹת וּמִצְוֹת שֶׁעוֹשֶׂה הַבֵּן אַחַר מִיתַת אָבִיו, הוּא כַּפָּרָה לְנֶפֶשׁ אָבִיו, אַף עַל פִּי דְּמִנַּפְשֵׁהּ קָעָבֵד. וְכָתַב עַל זֶה בְּנוֹ, בַּעַל הַשְּׁלָ''ה, וְזֶה לְשׁוֹנוֹ: וְלֹא זוֹ בִּלְבַד שֶׁמַּצִּיל אֶת אָבִיו מִדִּינָהּ שֶׁל גֵּיהִנֹּם וּמַתִּיר אוֹתוֹ מִן הַיִּסּוּרִין, אֶלָּא אַף זוֹ שֶׁמַּכְנִיסוֹ אַחַר כָּךְ לְגַן עֵדֶן וְנוֹתְנוֹ בִּמְחִצַּת הַצַּדִּיקַים, כִּדְאִיתָא בַּזֹּהַר סוֹף פָּרָשַׁת בְּחֻקֹּתַי {מלאכי א' ו'}. ''בֵּן יְכַבֵּד אָב'' אַף עַל גַּב שֶׁמֵּת, מְחֻיָּב יוֹתֵר לְכַבְּדוֹ, דִּכְתִיב {שְׁמוֹת כ' י''ב} ''כַּבֵּד אֶת אָבִיךָ'' דְּאִם אוֹתוֹ הַבֵּן הוֹלֵךְ בְּדֶרֶךְ רַע וּמִכְשׁוֹל, וַדַּאי מְבַזֶּה לְאָבִיו וְכוּ' וְאִם הַבֵּן הַהוּא הוֹלֵךְ בְּדֶרֶךְ הַיָּשָׁר וְהַטּוֹב וּמַעֲשָׂיו מְתֻקָּנִים, וַדַּאי שֶׁהוּא מְכַבֵּד לְאָבִיו בְּזֶה הָעוֹלָם לְנֶגֶד בְּנֵי הָאָדָם וּמְכַכֵּד אוֹתוֹ בָּעוֹלָם הַבָּא נֶגֶד הַקָּדוֹשׁ בָּרוּךְ הוּא, וְהַקָּדוֹשׁ בָּרוּךְ הוּא מְרַחֵם עַל הָאָב וּמוֹשִׁיב אוֹתוֹ בְּכִסֵּא הַכָּבוֹד, עַד כָּאן לְשׁוֹן הַזֹּהַר הַקָּדוֹשׁ וְהִנֵּה אִם יָפֶה כֹּחַ הַבֵּן לַעֲשׂוֹת לְאָבִיו אֶת כָּל הַכָּבוֹד הַזֶּה וּלְהַכְנִיסוֹ לְגַן עֵדֶן, קַל וָחֹמֶר שֶׁיָּפֶה כֹּחוֹ לִגְרֹם לְאָבִיו שֶׁלֹּא יִהְיֶה נִדּוֹן בְּגֵיהִנֹּם וּבְיִסּוּרִין. וּמַה שֶּׁכָּתַב בְּסֵפֶר ''חֲסִידִים'', שֶׁאֵין הַתְּפִלָּה וְהַצְּדָקָה מוֹעֶלֶת כְּשֶׁאָדָם עוֹשֶׂה בִּשְׁבִיל אָדָם רָשָׁע, יֵשׁ לוֹמַר שֶׁלֹּא אָמְרוּ כֵּן אֶלָּא לְגַבֵּי אִישׁ נָכְרִי אֲשֶׁר לֹא מִזַּרְעוֹ הוּא, אֲבָל בְּנוֹ הוּא כַּרְעָא דַּאֲבוּהּ {הרגלים של אביו} בְּוַדַּאי יוֹעִיל עַד כָּאן לְשׁוֹנוֹ 

[[וִיצַיֵּר]] הָאָדָם בְּנַפְשׁוֹ, אִלּוּ הָיָה הוּא בְּעַצְמוֹ, חַס וְשָׁלוֹם, מֻשְׁלָךְ בָּאֵשׁ אוֹ בִּשְׁאָר יִסּוּרִים קָשִׁים, כַּמָּה הָיָה חֶפְצוֹ וּתְשׁוּקָתוֹ שֶׁבָּנָיו יִכָּנְסוּ בָּעֳבִי הַקּוֹרָה בַּעֲבוּרוֹ, בְּאֵיזֶה עֵצָה שֶׁיּוּכְלוּ לְהַצִּילוֹ מִזֶּה הָעֹנֶשׁ הַנּוֹרָא. כָּזֶה וְכָזֶה יִרְאֶה הוּא בְּעַצְמוֹ לַעֲשׂוֹת עֲבוּר נִשְׁמַת אָבִיו וְאִמּוֹ, שֶׁעָמְלוּ בְּכָל כֹּחוֹתֵיהֶם עָלָיו, עַד שֶׁעָשׂוּהוּ לְאִישׁ, לְהַצִּילָּם בְּכֹחַ מַעֲשָׂיו הַטּוֹבִים מֵעֹנֶשׁ עֲוֹנוֹתֵיהֶם הַמַּר, כִּי בְּוַדַּאי אָדָם אֵין צַדִּיק בָּאָרֶץ וְגוֹ', וּבִפְרָט בְּתוֹךְ שִׁבְעָה וּשְׁלֹשׁים, שֶׁאָז כֹּחַ הַדִּין מָתוּח יוֹתֵר, כַּיָּדוּעַ, יִרְאֶה לְהַרְבּוֹת עֲבוּרָם תּוֹרָה וּצְדָקָה וָחֶסֶד כְּפִי כֹּחוֹ, שֶׁבָּזֶה יַצִּילֵם מִדִּינָהּ שֶׁל גֵּיהִנֹּם וִיבִיאֵם לְחַיֵּי עוֹלָם הַבָּא כָּל זֶה יִתֵּן הַחַי אֶל לִבּוֹ, וּבְמִדָּה שֶׁאָדָם מוֹדֵד בָּהּ יִמְדְּדוּ לוֹ כָּל זֶה הִתְבּוֹנַנְתִּי מִדְּבָרָיו הַקדוֹשִׁים וְהִנֵּה בֶּאֱמֶת עַל יְדֵי כָּל מִצְוָה שֶׁהַבֵּן עוֹשֶׂה מוֹעִיל לְהַנִּפְטָר, כְּמוֹ שֶׁהוּבָא שָׁם בְּסֵפֶר ''יֵשׁ נוֹחֲלִין'' בְּשֵׁם הָרִאשׁוֹנִים, וְכָל שֶׁכֵּן בְּמִצְוָה זוֹ שֶׁל חֶסֶד, שֶׁנִּתְעוֹרֵר לְמַעְלָה עַל יְדֵי זֶה מִדַּת הַחֶסֶד, כְּמוֹ שֶׁכָּתַבְנוּ בַּפְּרָקַים הָרִאשׁוֹנִים בְּשֵׁם חֲזַ''ל, כַּמָּה יוֹעִיל זֶה לְמַעְלָה לְנֶפֶשׁ הַנִּפְטָר, שֶׁיִּתְנַהֵג הַשֵּׁם יִתְבָּרַךְ עִמּוֹ בְּכָל עִנְיָנָיו גַּם כֵּן בְּמִדַּת הַחֶסֶד, גַּם שֶׁעַל יְדֵי זֶה נִזְכָּר שֵׁם שֶׁל אֲבוֹתָיו לְעֵינֵי הַכֹּל לְטוֹבָה, שֶׁאוֹמְרִים: אַשְׁרֵי שֶׁזֶּה יָלַד, אַשְׁרֵי שֶׁזֶּה גִּדֵּל! וּמִמֵּילָא נִתְעוֹרֵר עֲלֵיהֶם זְכוּת וְרַחֲמִים גַּם כֵּן מִלְּמַעְלָה, וְעַיֵּן שָׁם עוֹד בְּדִבְרֵי בַּעַל הַשְּׁלָ''ה, שֶׁהֵבִיא כַּמָּה מַאַמְרֵי חֲזַ''ל, וּמְסַיֵּם שָׁם: דְּהָעוֹשֶׂה צְדָקָה בִּשְׁבִיל נֶפֶשׁ הַמֵּת (אֲפִלּוּ אִם אֵינֶנּוּ קרוֹבוֹ, רַק שֶׁאֵינֶנּוּ רָשָׁע, וְכָל שֶׁכֵּן כְּשֶׁהוּא בְּנוֹ וּבִתּוֹ אוֹ אָחִיו וַאֲחוֹתוֹ), בְּוַדַּאי הוּא עוֹשֶׂה הַצָּלָה גְּדוֹלָה וְנַחַת רוּחַ לְנִשְׁמָתוֹ, עַיֵּן שָׁם וְעִקַּר הָעִנְיָן הוּבָא גַּם כֵּן בְּ''יוֹרֶה דֵּעָה'', סוֹף סִימָן רמ''ט, עַיֵּן שָׁם. 

[[עַל]] כֵּן כְּשֶׁאֵרַע, חַס וְשָׁלוֹם, לְאֶחָד, שֶׁמֵּת לוֹ אֶחָד מִיּוֹצְאֵי יְרֵכוֹ בִּימֵי עֲלוּמָיו, וְלֹא הִנִּיחַ לוֹ שֵׁם וּשְׁאֵרִית בָּאָרֶץ, מֵהָרָאוּי שֶׁיַּעֲשֶׂה לוֹ יָד וָשֵׁם לְזֵכֶר נִשְׁמָתוֹ בְּמִצְוָה הַקִּבוּעָה לְדוֹרוֹת, וְכַנַּ''ל, אִם יֵשׁ בְּכֹחוֹ, וְאָז לְזֵכֶר עוֹלָם יִהְיֶה צַדִּיק, וַאֲפִלּוּ אִם אֵין בְּכֹחוֹ לָזֶה, עַל כָּל פָּנִים יִתְנַדֵּב עֲבוּרוֹ אֵיזֶה סֵפֶר, הַצָּרִיךְ לָרַבִּים לִלְמֹד בּוֹ וְיִכְתֹּב עָלָיו אֶת שְׁמוֹ, וּבְכָל עֵת שֶׁיִּלְמְדוּ בּוֹ, יִהְיֶה לְנַחַת רוּחַ לְנִשְׁמַת הַנִּפְטָר וְכֵן רָאִיתִי רַבִּים נוֹהֲגִין יִתֵּן ה' יִתְבָּרַךְ שֶׁיְּקֻיַּם בְּיָמֵינוּ מִקְרָא שֶׁכָּתוּב {ישעיה כ''ה ח'}: ''בִּלַּע הַמָּוֶת לָנֶצַח, וּמָחָה ה' אֱלֹהִים דִּמְעָה מֵעַל כָּל פָּנִים'' וְגוֹ' 

~ תְּפִלָּה עַל הַדִּבּוּר וְעַל הַשְּׁמִיעָה 

<b>תְּפִלָּה עַל הַדִּבּוּר וְעַל הַשְּׁמִיעָה, שֶׁחִבְּרָהּ הֶ''חָפֵץ חַיִּים" זצללה''ה, וְנִמְצֵאת בְּסֵפֶר ''חוֹבַת הַשְּׁמִירָה":</b> 

<b>נָכוֹן שֶׁיְּבַקֵּשׁ בַּקָּשָׁה זוֹ בַּבֹּקֶר אַחַר הַתְּפִלָּה, וְגַם מִמֵּילָא בִּזְכִירָתוֹ בַּפֶּה יִהְיֶה לוֹ דָּבָר זֶה לְמַזְכֶּרֶת, שֶׁלֹּא יִלָּכֵד בָּם.</b> 

<b>רִבּוֹנוֹ שֶׁל עוֹלָם</b>, יְהִי רָצוֹן מִלְּפָנֶיךָ אֵל רַחוּם וְחַנּוּן, שֶׁתְּזַכֵּנִי הַיּוֹם וּבְכָל יוֹם לִשְׁמֹר פִּי וּלְשׁוֹנִי לִבְלִי לְהִלָּכֵד בְּדִבּוּרִים אֲסוּרִים, דְהַיְנוּ מֵעֲוֹן לָשׁוֹן הָרָע כְּדִכְתִיב {שמות כ''ג א'}: ''לֹא תִשָּׂא שֵׁמַע שָׁוְא'', וּקְרִי בֵּהּ לֹא תַשִּׂיא, שֶׁאָסְרָה הַתּוֹרָה לְסַפֵּר וּלְקַבֵּל, וְגַם מֵעֲוֹן רְכִילוּת כְּדִכְתִיב {ויקרא י''ט ט''ז}: ''לֹא תֵלֵךְ רָכִיל בְּעַמֶּךָ''. וְאֶהְיֶה זָהִיר מִלְּדַבֵּר, אֲפִילוּ עַל אִישׁ יְחִידִי, וְכָל שֶׁכֵּן מִלְּדַבֵּר דֵּלָטוֹרְיָא עַל כְּלַל יִשְׂרָאֵל, שֶׁעֲוֹנוֹ חָמוּר מְאֹד. וְכָל שֶׁכֵּן לְהִזָּהֵר מִלְּהִתְרַעֵם עַל מִדוֹתָיו שֶׁל הַקָּדוֹשׁ בָּרוּךְ הוּא, שֶׁהוּא עָוֹן חָמוּר יוֹתֵר מִן הַכֹּל, וּכְדִכְתִיב בְּפָרָשַׁת חֻקַּת {במדבר כ''א ד'}: ''וַתִּקְצַר נֶפֶשׁ הָעָם בַּדֶּרֶךְ וַיְדַבֵּר הָעָם בֵּאלֹקִים וּבְמֹשֶה'', וַעֲבוּר זֶה נִשְׁלְחוּ עֲלֵיהֶם הַנְּחָשִׁים הַשְּׂרָפִים וְגוֹ'. {במדבר כ''א ז'} ''וַיֹּאמְרוּ חָטָאנוּ, כִּי דִּבַּרְנוּ בַּה' וָבָךְ''. וּמִלְּדַבֵּר דִּבְרֵי שֶׁקֶר, כְּמוֹ דִּכְתִיב {שמות כ''ג ז'}: ''מִדְּבַר שֶׁקֶר תִּרְחָק''. וּמִלְּדַבֵּר דִּבְרֵי חֲנֻפָּה, שֶׁמְּיַפֶּה לְאִישׁ עֹל עַוְלוֹתָיו בְּפָנָיו, כְּמוֹ דִּכְתִיב בְּפָרָשַׁת מַסְעֵי {במדבר ל''ה ל''ג}: ''וְלֹא תַחֲנִיפוּ'' וּמִלְּדַבֵּר דִּבְרֵי לֵיצָנוּת, כְּמוֹ דִּכְתִיב {ישעיה כ''ח כ''ב}: ''וְעַתָּה אַל תִּתְלוֹצָצוּ, פֶּן יֶחֶזְקוּ מוֹסְרֵיכֶם'' וּמִלֵּישֵׁב בֵּין לֵיצָנִים, כְּדִכְתִיב {תהילים א' א'}: ''וּבְמוֹשַׁב לֵצִים לֹא יָשָׁב'' וְלִהְיוֹת זָהִיר מֵאוֹנָאַת דְּבָרִים, כְּמוֹ דִּכְתִיב {ויקרא כ''ה י''ז}: ''וְלֹא תוֹנוּ אִישׁ אֶת עֲמִיתוֹ'', וְקִּבְּלוּ חֲזַ''ל, שֶׁהוּא קָאֵי עַל אוֹנָאַת דְּבָרִים. וְלִהְיוֹת זָהִיר מֵהַלְבָּנַת פָּנִים, אֲפִילוּ בִּשְׁעַת תּוֹכָחָה כְּמוֹ דִּכְתִיב {ויקרא י''ט י''ז}: ''הוֹכֵחַ תּוֹכִיחַ אֶת עֲמִיתֶךָ וְלֹא תִשָּׂא עָלָיו חֵטְא'' וְלִהְיוֹת זָהִיר מִלְּדַבֵּר דִּבְרֵי גַּאֲוָה, כְּמוֹ דִּכְתִיב {דברים ו' י''ב}: ''הִשָּׁמֵר לְךָ פֶּן תִּשְׁכַּח אֶת ה' אֱלֹהֶיךָ'', וְקִבְּלוּ חֲזַ''ל, שֶׁהוּא אַזְהָרָה לְגַסֵּי הָרוּחַ, וּכְמוֹ דִּכְתִיב {דברים ח' י''ד}: ''וְרָם לְבָבְךָ וְשָׁכַחְתָּ'', וְכִדְאִיתָא בַּגְּמָרָא {סוטה דַּף ה'}: וְגַאֲוָה, אֲפִלּוּ בַּלֵּב אָסוּר, כְּדִכְתִיב {משלי ט''ז ה'}. ''תּוֹעֲבַת ה' כָּל גְּבַהּ לֵב''. וְכֵן מִלְּדַבֵּר דִבְרֵי מַחֲלֹקֶת, כְּמוֹ שֶׁנֶּאֱמַר {במדבר י''ז ה'}: ''וְלֹא יִהְיֶה כְּקֹרַח וְכַעֲדָתוֹ'', וְכִדְאִיתָא בַּגְּמָרָא, שֶׁהוּא אַזְהָרָה, שֶׁלֹּא לְהַחֲזִיק בְּמַחֲלֹקֶת {סנהדרין דַּף ק''י}. וְכֵן מִלְּדַבֵּר דִּבְרֵי כַּעַס, שֶׁהוּא גַּם כֵּן עָוֹן חָמוּר מְאֹד בְּעַצְמוּתוֹ, וְגַם מֵבִיא לִידֵי מַחֲלֹקֶת וּשְׁאָר דִּבּוּרִים אֲסוּרִים, וְאָמְרוּ חֲזַ''ל. כָּל הַכּוֹעֵס כְּאִלּוּ עוֹבֵד עֲבוֹדָה זָרָה. וְזַכֵּנִי שֶׁלֹּא לְדַבֵּר, כִּי אִם דָּבָר הַצָּרִיךְ לְעִנְיְנֵי גּוּפִי אוֹ לְנַפְשִׁי, וְשֶׁיִּהְיוּ כָּל מַעֲשַׂי וְדִבּוּרַי לְשֵׁם שָׁמַיִם.
